<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for Linux/x86 (vers 25 March 2009), see www.w3.org" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Téli zöld by Mór
Jókai</title>

<style type="text/css">
/*<![CDATA[*/

body {
 margin-left: 10%;
 margin-right: 10%;
}

h1,h2,h3,h4,h5,h6 {
 text-align: center;
 clear: both;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum { /* uncomment the next line for invisible page numbers */
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
} /* page numbers */

.tdr {text-align: right;}

.center {
 text-align: center;
 text-indent: 0;
}

.smcap {
 font-variant: small-caps;
}

em.gesperrt {
 font-style: normal;
 font-weight: normal;
 letter-spacing: 0.2em;
 padding-left: 0.2em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

li.li2 {
 text-indent: 1em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_377">377</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=59ANAAAAQAAJ">http://books.google.com/books?id=59ANAAAAQAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<p class="center"><span class="caption-large">TÉLI ZÖLD.</span></p>
<div class="figcenter"><a href="images/i001hq.jpg"><img src=
"images/i001.jpg" alt="" title="" /></a></div>
<hr class="chap" />
<h1><span class="smcap">Téli Zöld</span>.</h1>
<p class="center"><span class="caption-150">JÓKAI MÓR</span></p>
<p class="center"><span class="caption-small">MŰVEIBŐL</span></p>
<p class="center"><span class="caption-large">VÁLOGATOTT
ELBESZÉLÉSEK</span></p>
<p class="center"><span class="caption-small">AZ</span></p>
<p class="center"><span class="caption-large">IFJUSÁG
SZÁMÁRA.</span></p>
<p>&nbsp;</p>
<p>&nbsp;</p>
<p class="center"><span class="caption">PEST.</span></p>
<p class="center"><span class="caption-small">HECKENAST GUSZTÁV
TULAJDONA.</span></p>
<p class="center"><span class="caption-small">MDCCCLXII.</span></p>
<p class="center"><span class="caption-small">Pest. 1862. Nyomatott
Landerer és Heckenastnál.</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h2>ROZGONYI CECILIA.</h2>
<h3>I.</h3>
<p>Csak tizennégy éves volt még Nagy Lajos leánya, Hedvig, s már
két korona kivánkozott szüzi homlokára, a lengyel és lithván.</p>
<p>A korona nehéz ékszer! egykor sokkal könnyebb füzért hordozott a
szép királyi hajadon, – a szerelem rózsa-koszoruját.</p>
<p>Még midőn csak hat éves volt a leány, országhóditó atyja elvitte
őt magával egy szomszéd tartomány udvarába; a mire ő oly jól
emlékezett.</p>
<p>Ott egy nálánál alig idősebb kis fiut vezettek elé, s azt
mondták, hogy ez lesz vőlegénye. A szép szőke gyermek kezét
összefüzték az övéivel, gyürűt cseréltettek velök, az oltár elé
vezették s ott a két szép gyermeket megeskették, hogy egymást
holtig és örökké fogják szeretni.</p>
<p>Este, az egész udvar láttára, fényes, kivilágitott teremben,
<span class="pagenum"><a name="Page_2" id="Page_2">-2-</a></span>
harsogó zenehang mellett, egy pompás menyegzői ágyba egymás mellé
lefekteték a két szelided gyermeket; – arczaik egymást érinték, – a
szülők ott álltak körül, gyönyörrel mosolygva rájuk, – a vőlegény
kezét a menyasszony nyakára fűzték, mondták nekik, hogy csókolják
meg egymást, azután elválaszták őket, – a gyermekférj elment
Angolhonba, a gyermeknő vissza Magyarországba.</p>
<p>És mind erre Hedvig oly jól emlékezett. Azóta nyolcz évvel lett
idősebb a világ, a rózsaarczu gyermekből liliomképű hajadon nőtt
fel, – a kora ábrándok álmai meghalaványiták arczát. Valami titkos
érzelem annyiszor eszébe juttatá azt a napot, azt a képet, melyben
gyermek-vőlegénye szemérmetes mosolygással kis kezét nyakára fűzte,
látta mindig a mosolygó kedves arczot, hulló selyem szőke
fürteivel, himzett ingfodorral körülvéve, és oda képzelé magát is,
fehér patyolat köntösében, a halvány kék szalagokkal, s elgondolá,
mennyivel szebb lehet egy ily pillanat nyolcz év után.</p>
<p>A szivébe oltott ábránd együtt nőtt fel vele. Az ártatlan
gyermek lélek játszó öröméből áterősült az, a sejtő szüzi kebel
vágyó szenvedélyivé. Gondolá, hogy milyen boldogok lesznek ők, a
midőn még azt sem tudta, hogy miért boldog az, a ki szeret.</p>
<p>Egy napon a lengyel rendek követsége érkezék Budára, hol akkor
Hedvig anyja a fejedelmi lelkü Erzsébet ült az eddig csak férfit
ismert királyi széken, s a legifjabbik királylyánt kérte országa
számára királyul. Előbb kérte, azután követelé, végre daczos
erőszakkal vivta ki őt az anyai karok közül. <span class=
"pagenum"><a name="Page_3" id="Page_3">-3-</a></span></p>
<p>Lengyelhonban akkor vad polgárháboru dult. A mint Hedvig
megérkezék, megszünt a harcz, a küzködő pártfelek hódolattal rakták
csorba kardjaikat az érkező szent elé s karjaikon, sziveiken vitték
őt árva trónjukra.</p>
<p>A rózsakoszorunak hullani kellett a korona elől. Hedvig országot
kapott, de egy egész világot adott érte, keblének belső
világát.</p>
<p>A koronás szüz hirével viszhangzott minden ország, fejedelmek
jöttek érte, sziveiket, koronáikat lábai elé lerakni. A szüz várta
vőlegényét, kinek arcza élt szivében s vigasztalan bocsátá
őket.</p>
<p>Egy napon egy vad, férfias tekintetü, harczos ifju jelent meg a
lengyel fővárosban, kinek neve ijedelemmel tölté be egykor
Lengyelországot, annak leghatalmasabb ellensége, a lithván vezér,
Jagelló.</p>
<p>Egykor boszu, most szerelem hozta őt Lengyelországba. Népét és
országát, koronáját és szivét hozá ajándékba az ifju
királynőnek.</p>
<p>– Meg kell lenni,… mondának a rendek. Két egymást rontó nemzet
egybe forrása kivánja ez áldozatot.</p>
<p>– Meg kell lenni;… monda az egyház. Egy pogány nép milliói
térnek ez által az egy igaz Istenhez.</p>
<p>– Meg kell lenni;… monda a rokonság. A királyi család fénye egy
uj korona sugáraival növekszik.</p>
<p>Csak a sziv nem szólt semmit. A merész, szilaj, fejedelem ifju,
hidegen hagyta azt, mig a várt halvány ifju képe midőn <span class=
"pagenum"><a name="Page_4" id="Page_4">-4-</a></span> megjelent
előtte, szomoruan sohajta fel, talán soha sem látandja őt
többet!?</p>
<p>Végre, szent megnyugvással lelkében, elfogadta a lithván
fejedelem koronáját, de midőn fejére tették, mintha ágaival
visszafelé forditva hullott volna az szivére.</p>
<p>Nemes önmegtagadással napot tüzött ki a menyegzőre, mely két
ország népét az ő szive árán fogja egyesitni, midőn a kijelölt nap
előtt egy messze földről jött lovas csapat érkezék Krakkó elé, –
karcsu szőke ifju volt a vezér.</p>
<p>A zárva talált kapu előtt megálltak a lovagok, a bástyán a
várkapitány, Kurozvaki, megjelent: „mit akartok?“ kérdé tőlük.</p>
<p>– Nőmért jöttem, szólt az ifju. Én vagyok Vilmos herczeg, Hedvig
királynőnek férje.</p>
<p>– Csalatkozol ifju lovag, viszonza a castellan, – Hedvig
királynő férje a lithván fejedelem, Jagelló.</p>
<p>– Hazudsz, ember! kiálta szenvedélyesen az ifju. Enyim volt ő,
most is az, s csak az égnek adom vissza.</p>
<p>– Ugy szóltál, mint keresztyénhez illik. Az ég kérte őt vissza
tőled milliók földi és égi üdvére. Élj boldogul s térj el
innen.</p>
<p>– Nem lehet, mig vele nem beszéltem, csak egy szót, csak az ő
szavát hallhassam, én hallgatni fogok s meghalni szótlanul.</p>
<p>– Kint fogsz okozni magadnak, kint ő neki, de megleend; viszonza
Kurozvaki, – holnap reggel jőj egyedül, kivánatod teljesülend.</p>
<p>Másnap reggel megjelent a herczeg a várkapu előtt. Az
<span class="pagenum"><a name="Page_5" id="Page_5">-5-</a></span>
most felnyilt szavára, ott bekötötték szemeit s vezették utczákon,
folyosókon keresztül, végre egy márványos házba ért, – a távol
viszhangból, mely lépteire felelt, gyanitá, hogy egy nagy teremben
kell lennie.</p>
<p>Itt levették szemeiről a köteléket. Körültekinte. Egy nagy sötét
templomban találta magát, melyet gyéren világitottak az oltár
viaszgyertyái.</p>
<p>A templom hátteréből egy ünnepies csoportozat közelített
hallgatagon felé, nők, férfiak; közepett egy halvány ideál alak,
hófehér ruhában, megtört tekintettel.</p>
<p>Vilmos ráismere. Zokogva rogyott térdére. „Elfeledtél,
elfeledtél“ rebegé a közeledőnek. Hedvig oda lépett hozzá:
„nyugodjál meg“, mondá neki édes feledhetlen hangon, melynek angyal
tisztaságát itt-ott megreszketteté az indulat küzdő zaja.</p>
<p>– Isten, emberiség, nemzetek kivánják, hogy boldog ne légy, s
engemet ne tehess azzá. Szerelmem, mely tied volt, népemé fog lenni
ezután; a boldogság, mit neked szántam, közöttük leend felosztva.
Neked is vannak népeid, helyettem szeresd azokat, tedd őket oly
boldogokká, minővé tettél volna engem.</p>
<p>Az ifju herczeg nem tudott szólni; minden ifju reményeit egy
pillanatban el kelle vesztenie. Hallgatva rejté arczát két
kezébe.</p>
<p>A királyné kisérete zokogva állta őket körül. Maguk a vénnemesek
is törülgeték szemeiket s bámulva néztek az ifju szűzre, ki egyedül
állt ott félig mosolyogva, mint egy megdicsőült szent az
oltárképen, mint egy kedves halott, a ki körül sir minden ember,
csak ő maga mosolyog. <span class="pagenum"><a name="Page_6" id=
"Page_6">-6-</a></span></p>
<p>Azok közül, kik a herczegnőt ide kisérték, egy ifju pár félig
elvonulva látszott a fél homályu templom egyik oszlopzata mellett.
Egy magas, lenge szőke lyán, és egy délczeg, karcsu ifju.</p>
<p>Kezeik egymás kezét szoritják, és szemeik a bucsuzó királynét
nézik, a ki oly nemes lemondással áll térdelő jegyese előtt, kitől
örökre el kell válnia.</p>
<p>– Ah Száva, szól a szép szőke lyán suttogva; én nem tudom, mit
sejtek, de ugy érzem, mintha én állnék ott a királyné helyén.</p>
<p>– És én, mintha magam, térdelnék ott előtted, a szomoru herczeg
helyén. Épen ugy nem tudnék szólni. Oh, nekem a szivem repedne meg,
Cecilia.</p>
<p>A két szerelmes ifju közelebb huzódott egymáshoz, mintha attól
tartana, hogy őket is le akarják egymás kebléről szakitni.</p>
<p>Vilmos herczeg reszketve emelte föl arczát; szép nemes vonásaira
visszatért a nyugalom. A nemes elhatározás, a mely nagy lelkek
sajátja, olvasható volt homlokán. Odafordult a bájoló
menyasszonyhoz: „csak egy csókot, csak egy könyet“ rebegé megtört
lélekkel. Hedvig oda nyujtá a forró ajk elé hófehér kezét, s a köny
ott ragyogott szemében.</p>
<p>Akkor felszökött hirtelen térdéről a herczeg s fulladozva
kirohant a templomból. Az ajtónál megállt még egyszer: „élj
boldogul!“ suttogá Hedvig felé s azzal eltávozott örökre.</p>
<p>Holta napjáig boldogtalan maradt.</p>
<p>A királyné kisérete visszavonult a sötétlő templomürbe; a
lépések hangján kivül semmi sem szólt, csak ama karcsu ifju suttogá
néha. Cecilia! Cecilia! s ha aztán a leány megállt, nem
<span class="pagenum"><a name="Page_7" id="Page_7">-7-</a></span>
tudott mit mondani neki. Semmi, semmi, hebegé. Azt akarta
megkérdeni tőle: mit érezne ő, ha igy el kellene válnia? de nem
merte kimondani, hanem egy oltár előtt letérdelt, s ott azon imádta
istent, hogy engedje neki ez órát örökre ugy elfeledni, hogy soha
eszébe se jusson többet.</p>
<p>E közben feltárultak a nagy templom ajtai, kivülről, ünneplő
népség tolongott be egymásután, gyertyákat gyujtottak meg minden
felől, a terem kivilágosult, megelevenült; a hova szem láthatott,
mindenütt eleven emberfők s festett mosolygó angyalfők bámultak le
karzatokról, boltozatról; a megfakult falak szinehagyott
aranyozásival élénk ellentétben látszottak a mindenszinű zászlók,
mikkel a mai nap ünnepére a nép fölékesité szentegyházát.</p>
<p>Künn harsogott a közelgő zene, s az eddig zárva tartott fő ajtó
megnyiltával belépett az udvari diszmenet; apródok, seneshallok,
főpapok és főnemesek tarka pompás vegyülete, melynek közepén egy
magas délczeg férfi jött, kissé szokatlan megilletődéssel arczán, a
pogány fejedelem Jagelló, ki először lépett keresztyén egyház
boltozata alá s ismeretlen áhitattal tekinte szét az ó templomban
az uj vallás titkos hieroglyphain jártatva szemeit.</p>
<p>Hosszu gesztenye barna fürtei ideges vállaira omoltak, a mint
hajadon fővel az oltár elé lépett, hol három szent jel várt reá: a
keresztvizmedencze, a korona és mátkagyűrü.</p>
<p>Az első uj eget nyitott meg előtte, a második uj országot adott
neki; de a mi több volt előtte, mint ország és mennyország, azt a
harmadik köté hozzá, a szép az áldott Hedviget.</p>
<p>Háromszor hangzott a nép ajkairól a hosanna; először,
<span class="pagenum"><a name="Page_8" id="Page_8">-8-</a></span>
midőn Jagelló egyszerű fegyvertelen öltözetben letérdelt a medencze
előtt, s göndör fürtös fejét meghajtá a szent viz előtt; másodszor,
a midőn homlokát a szent chrysma nedve érinté s egyenkint adtak reá
koronát, bibor-palástot, országkardot és aranyalmát; de
leghangosabban szólt harmadszor az üdvkiáltás, midőn a bájoló szüz
menyasszony jött felé udvari kiséretével, halványan, magasztosan,
mint egy égből leszállt angyal. A krakkói érsek összetette
kezeiket, legjobb áldását az égnek imádkozá fejeikre. A történet
igazolja: hogy az áldás foganatos volt.</p>
<p>E perczben örömkönyűt sirt minden arcz, csak azok sirták a
fájdalom könyét, kik az előtt egy órával jelenvoltak a templomban a
királynővel.</p>
<p>Mig a királyi pár az oltár előtt állt, kiséreteik diszkört
alakitának körülök; a magyar és lengyel hölgyek, a magyar, lengyel
és lithván nemesek tarka élénk csoportozatot képezének az esküvő
pár mögött.</p>
<p>Legközelebb állt a királynő háta mögött a szép szőke hajadon, a
Szentgyörgyi Templin gróf leánya, Cecilia az akkori nemes hölgyek
között a legszebb a legnemesebb. Élénk, lelkes arcza bájoló volt
azon szűzi tulajdonával, hogy minden rátekintő szempillantása előtt
elpirult, szinte égni látszék, s ilyenkor nagy kék szemeiben valami
oly rejtett tűz sugárza elő, mintha a nappali égen jelennének meg
futócsillagok.</p>
<p>Pedig most is két arcz volt feléje fordulva, elválhatatlanul;
két ifju nem birta róla szemeit levenni, mintha egyiket sem
érdekelné az egész keresztelés, koronázás és menyegző. <span class=
"pagenum"><a name="Page_9" id="Page_9">-9-</a></span></p>
<p>Egyik ifju a leánynyal szemben állt. Ez volt Cserni Száva, egy
fiatal lengyel nemes, még alig több mint gyermek s már is halálosan
szerelmes. A másik egy magas, daliás magyar levente, komoly,
életpiros arczczal, kinek szép nemes vonalmai már fölvették a férfi
jellemet, s ki oly benső megelégedéssel pillanta az épen mellette
álló hajadon arczába. Ez ifju volt Rozgonyi István.</p>
<p>A lyán nem merte szemeit felvetni, s még is érzé, még is tudta,
hogy két oly égető tekintet éri arczát, mintha sugaraikat érzené
rajta.</p>
<p>A nászeskü végeztével Rozgonyi udvariasan nyujtá karját
Ceciliának, mit az reszketve fogadott el, mig háta mögött Száva
lépteinek dobbanását vélte hallani. A szentelt viz előtt
találkozának. Rozgonyi megkinálta vele a hajadont. Midőn az egy
kezével belenyult a hideg vizbe, másik kezén egy forró kéz heves
szoritását érzé. Száva volt az, ki odahajolva hozzá, halkan suttogá
fülébe:</p>
<p>– Mintha én térdeltem volna ott előtted.</p>
<p>Nehány nap mulva Rozgonyi visszatért Magyarországba, – Cserni
Száva a király oldalán az orosz hadba távozott.</p>
<h3>II.</h3>
<p>Sok, igen sok év folyt le e nap után; folyt a harcz minden
országban, hulott az ember, mint az őszi levél; kit meg sirattak,
kit elfelejtettek.</p>
<p>Sirban volt már s csillagok között lakott az ifju királyné is,
holta után szentnek tarták s sirjához jártak imádkozni.
<span class="pagenum"><a name="Page_10" id=
"Page_10">-10-</a></span></p>
<p>A lengyel nép sokat küzdött jobbra balra szomszédaival, néha
önmagával is; s küzdésben néha ugy megfogyott, hogy egy-egy faluban
nem maradt egyéb, mint az özvegy és az árva.</p>
<p>Egy késő őszi éjszakán egy magányos lovag üget a templini
kastély felé; zug, dörömböl a zivatar, a magas karcsu jegenyék
hajladoznak a szél alatt, a távol fasorok végén sötétlik az ősi
kastély. Valamennyi ablakai közül csak egy földszinti szobácskáé
van kivilágitva.</p>
<p>A lovag, mintha belől fáznék, összehuzza vállain zsinoros
köpenyegét s elmerengve poroszkál a begyepesedett uton, midőn
gondolatai közül egy szembejövő öreg pór üdvözlése kizavarja.</p>
<p>A lovag megállitá paripáját s beszédbe elegyedett a
földművessel.</p>
<p>– Itthon van-e most Templin gróf?</p>
<p>– Otthon van ő már rég ideje, jó uram; viszonza a pór. Sok
esztendeje már annak, hogy őt eltemettük.</p>
<p>– Ki lakik most a kastélyban?</p>
<p>– Mind elköltöztek belőle, ki az égbe, ki más hazába, csak az
öreg Marina lakik még ott. Itt vénült meg, itt akar meghalni. Ott
világit szobájának ablaka.</p>
<p>A lovag sarkantyuba kapta paripáját s pillanatok mulva a kastély
udvarán állott. „Nyiss ajtót, Marina!“ szólt, a kis földszinti
szoba ajtaján zörgetve.</p>
<p>A vén cseléd köhécselve tárta fel az ajtót; a jövevény hangja
ismeretes volt előtte, de a mint meglátta a magas fegyveres
<span class="pagenum"><a name="Page_11" id=
"Page_11">-11-</a></span> férfit maga előtt állani, ijedten döbbent
vissza az ismeretlen alak elől s szinte kiejté kezéből a
mécset.</p>
<p>– Nem ismersz rám, jó Marina; – szólt nyájas hangon a jövevény;
mire a vén cseléd ránczos arczán valami örvendetes emlék mosolygása
látszott végig futni, még csodálatosabbakká kuszálva annak
barázdáit; de az megint elmult a mint a szóló arczába nézett, s
némán rázta meg fejét.</p>
<p>– Annyira meg kelle hát változnom? sóhajta a lovag. Én vagyok
Cserni Száva.</p>
<p>– Te, te! sikolta a vén nő kitörő örömmel, megragadva a lovag
karját, s csókjaival boritva annak kezeit. Tehát te élsz Sztanisa,
kit megholtnak hittem, kit gyászoltam mind e mai napig.</p>
<p>– Méltán támadt holthirem. A vladiméri csatában négy seb leránta
lovamról, ott elfogtak, elvittek Kiovba; a fogságból csak most
szabadultam ki, midőn a foglyokat kölcsönösen kicserélték. De
szóljunk most egyébről. Te tudod, hogy mi volt nekem legkedvesebb e
világon. Hol van Cecilia.</p>
<p>– Oh, csak hogy élsz, csak hogy visszatértél; szólt a vén dajka
szemeit törülve; nem képzeled, mennyit sirtam miattad; bár egyszer
álmomban tudtomra adta volna valami angyal, vagy valami védszent,
hogy nem haltál meg, pedig annyit imádkoztam hozzájuk, hogy mondják
meg.</p>
<p>– Köszönöm, jó Marina. De most szólj arról, a miről én
gondolkozom.</p>
<p>– Igaz, igaz. Tudod, hogy a jó királyné meghalt; milyen áldott
teremtés volt; hogy szerette Ceciliát, akár csak az édes
<span class="pagenum"><a name="Page_12" id=
"Page_12">-12-</a></span> anyja. Szegényt, hogy elválasztották
kedvesétől, azért, hogy Jagellóhoz menjen nőül, – Cecilia annyiszor
elbeszélte nekem azt a jelenetet és én mindig sirtam rajta. De
megáldotta az Isten, – Jagellóval is boldog lett, s most már
idvezült az égben.</p>
<p>– De szólj Ceciliáról.</p>
<p>– Hiszen azt cselekszem. Hedvig királyné nagyon szerette őt,
mindig ohajtá, hogy őt boldoggá tehesse. Mert hiszen nem csak egy
helyen terem boldogság a földön. Ime a királyné is, midőn elhagyá
örömeit, azok helyett üdvöt talált.</p>
<p>– De te megölsz engem félretéréseiddel. Szólj, mit tett Cecilia,
midőn azt hallá, hogy elestem?</p>
<p>– Ne mondasd azt el velem. Sirt, kétségbe volt esve, megakart ő
is halni, ne kényszerits e napokra emlékeznem. Évekig gyászruhát
viselt miattad és zárdába akart menni.</p>
<p>– És hol van most?</p>
<p>– A királyné sajnálkozva látta a szép gyermek hervadását s
mindent elkövetett érte, hogy őt ujra felviditsa; elhordta magával
utazni, a fényes lovagjátékokba, miket sógora Zsigmond király
adott: egy ily leventés játék alkalmával egy délczeg ifju magyar
lovag választá magának Cecilia szinét, a violaszinű gyászt, s e
szin mellett teteté a győztes fejére a pályakoszorut. A lovag szép
volt és merész. A királyné sokat suttogott a leány fülébe. Az ifju
nem sokára megkérte Cecilia kezét. Templin gróf épen akkor
haldokolt – a haldokló kivánsága volt, hogy Cecilia menjen hozzá. S
ki tagadhatná meg egy haldokló utósó kérését? <span class=
"pagenum"><a name="Page_13" id="Page_13">-13-</a></span></p>
<p>– Tehát csak ugyan jobb lett volna halva maradnom.</p>
<p>– Ne szólj igy Sztanisa; látod, Vilmos herczeg is meg tudott
válni a királynétól.</p>
<p>– Emlékezem rá, most még jobban, mint valaha. – Szólj Marina:
kinek hivják azon embert, a ki elrablá őt tőlem?</p>
<p>– Rozgonyi István.</p>
<p>– Emlékszem rá. Egyszer láttam, de még egyszer fogom látni.</p>
<p>– Mit akarsz Sztanisa?</p>
<p>– Fel akarom őt keresni. Ha boldoggá tudta tenni, a kit én azzá
tettem volna, ugy áldja meg őt az ég, áldásomat hagyom nála; de ha
általa boldogtalan lett az, a kit én oly forrón szerettem, – ha ő
durva, bántó kezekkel nyul ahoz, a kihez én csak imádkozva mertem
járulni: akkor Isten irgalmazzon neki. Ha egy könyet fogok e nő
szemeiben látni, csak egyetlen panasztevő könyet, – megölöm azt az
embert, Marina, – megölöm.</p>
<p>A vén cseléd zokogva borult a jövevény kezére.</p>
<p>– Most áldjon meg az Isten, én megyek egy országgal odább;
szólt, köpenyét vállára vetve a lovag s távozni készült.</p>
<p>– Hová mennél késő téli éjszakán? maradj itt bár reggelig
pihenni.</p>
<p>Inkább pihenhetnék egy ostromlott várban, mint e házban itt, a
hol minden tárgy, minden ablak ő rá emlékeztet. – De mégis jer,
vezess végig a termeken. Szeretném még egyszer látni a tárgyakat, a
mikhez ő közel volt, bár köztük nem maradnék ezért a világért. Hadd
lássam még egyszer arczképét, a milyen volt akkor a midőn még az
enyim volt. <span class="pagenum"><a name="Page_14" id=
"Page_14">-14-</a></span></p>
<p>A vén cseléd vevé lámpáját és a kulcsokat s körülvezette Szávát
a kastélyban.</p>
<p>A szomoru ifju itt-ott elmerengve megállt. – Emez ablakból
szokott ő kinézni, innen várta őt, mikor messziről jött. – Amott
áll a szék, melyen himzeni szokott, a himzőráma a falnak támasztva.
– A por belepett minden butort, a hárfa hurjai leszakadoztak, s réz
kalitkából eltüntek az énekes madarak, a virágcserepek asszú kóróit
beszőtte a pók. A lég maga is oly fülledt, oly nyomasztó. Semmi sem
él itt. Még az ősök képei is megfeketültek, mintha még a képek is
jobb szeretnének már meghalni, ha semmi sem él körül.</p>
<p>Végre a kerti szobácskához értek; Száva keble nyugtalanul
dobogott. Annyi boldog óra kedves emléke éledt fel egyszerre
fájdalmas szivében, miket e kisded szobában töltött. Felnyitották,
belépett. Eltakarta szemeit, annyi emlék rohanta meg egyszerre
keblét. S csak egyenkint kezdte azután sorba nézni a tárgyakat.
Mindenüve odaképzelé őt magát, azon arczczal, melynek még csak az ő
számára volt mosolya. Végre meglátta arczképét, azt a nyájas szelid
arczot, épen ugy, a hogy a szivében meg volt tartva, azon szelid
kék szemekkel; azzal a rózsapirulással, azon ábrándos kifejezésü
ajakkal. Még egyet lépett s ott ijedten visszarezzent. A hely, mi
ez arczkép után következék, üres volt, egy levett ráma foltja
látszék ott csupán. Ott az ő saját arczképe állt egykor, kedvese
mellé akasztva, s az most le volt véve onnan.</p>
<p>Keserű elfogódással rogyott a lovag a karszékbe. „Hát még innen
is száműztek!“ Annyira el van vetve emlékem, hogy még <span class=
"pagenum"><a name="Page_15" id="Page_15">-15-</a></span> arczképem
sem lehet az övéhez közel többé. – Isten veled jó Marina, te is
elfelejtettél már félig, felejts el most már egészen.</p>
<p>A vén nő sirva kulcsolta magát az elsiető lovag kezére; „nézd
mint zug, mint dörömböl a zivatar“ kiálta a lovára pattanó
után.</p>
<p>– Hadd zugjon, dörömböljön.</p>
<h3>III.</h3>
<p>Az ember szereti magának vetélytársát ugy képzelni, mint egy
gyáva haszontalan embert, kivált a szerencsés vetélytársat.</p>
<p>Ki lehet ez a Rozgonyi? kérdé magában Sztanisa. Bizonyosan
valami durva dölyfös olygarcha, egy szeszélyes bitang kényur, a ki
rablovára fészkiből ijesztgeti a kényére hagyott jobbágy-népet; egy
gyáva kéjencz, a kinek orgiáit zsoldos sereg őrzé, kinek arcza csak
a bortul tud pirulni s elsápad, ha csatáról van a szó.</p>
<p>Ilyen képet feste ő magában vetélytársa felől.</p>
<p>Egy napon a lengyel király magához hivatta Sztanisát, legjobbik
bajnokát harczosainak, most már lublói kapitányt, kit azon időben
szokásosan diákra forditott néven Zavissius Nigernek neveztek.</p>
<p>– Jösz, hogy elmenj; monda Jagelló a belépő ifjunak. A magyar és
lengyel trón kibékült egymással. Magyarországot <span class=
"pagenum"><a name="Page_16" id="Page_16">-16-</a></span> veszélyes
ellenség fenyegeti, az ozman; segitenünk kell rajta, hogy
megmaradjon.</p>
<p>Száva leütötte fejét, arra gondolt: hogy ha Magyarország
elveszne, vetélytársa is ott veszne benne, és hallgatott.</p>
<p>– A harcz már megkezdetett, folytatá a király, s szégyen lenne
ránk nézve, ha ott nem lennénk benne. A nikápolyi mezőn, hol
tizenhárom év előtt a frank és magyar sereg csatát vesztett, most
ujra megütközének a magyarok, és a nap diadala lemosta a gyalázatot
a nikápolyi csatatérről; az ozman hadvezér nyolczvanezer emberéből
csak a testőreivel menekült meg.</p>
<p>A kard nyugtalanul zörrent meg Száva kezében.</p>
<p>– A győzelem hősei: Losonczi László, a vajda; Marót, a magói
bán, s az ifju Rozgonyi István, mindnyája közt a legvitézebb.</p>
<p>Száva arcza hirtelen lángra gyuladt e szavakra. Vetélytársának
hire villámként futott át lelkén s uj vágyakat teremte abban.</p>
<p>– Én e nevekhez még egyet akarok adni, szólt tovább Jagelló, – e
név a tiéd, s arczod szinéből látom, hogy te e dicsőséget óhajtod
és meg fogod érdemelni.</p>
<p>És valóban le lehete olvasni a bajnok arczáról azt az élő
vágyat, mely lelkében támadt: vetélytársával versenyt futni a vész
és diadal ösvényén. Nem várhatta, mig a vezérletére bizott dandárok
elkészülnek, rábizta azokat alvezére, Odrovánszky Petőre, s maga
előre elment Magyarországba.</p>
<hr class="tb" />
<p><span class="pagenum"><a name="Page_17" id=
"Page_17">-17-</a></span></p>
<p>Egy szép nyári alkonyon egy fekete mentés lovag, egyszerű
sastollal kalpagán, ügetett Dédes-vár felé, mely mintegy fél
mérföldnyire látszott az erdők között fényes bádogfödelü tornyaival
s zászlós szélvitorláival egy kerek volkán alaku halom tetején.</p>
<p>Egy keresztut összejövetelénél egy másik lovag akadt hozzá,
egyszerű gombos dolmányban, lengő fehér kócsagtollal, nehány
csatlóstól kisérve.</p>
<p>– Áldjon a szent szűz, nemes lovag; szólitá meg a sastollas a
vele találkozót. Nemde, ez itt Rozgonyi vára? Rég volt, hogy
Magyarhonban jártam, nem ismerem ki magamat.</p>
<p>– Fogadj Isten, bajtárs; viszonza a kócsagos. Melyik Rozgonyit
keresed? Lőrincz és János még a nikápolyi mezőn elestek.</p>
<p>– Azt a Rozgonyit, a ki értök boszut állt, Istvánt.</p>
<p>– Ugy légy üdvöz, az én vagyok. Szivesen fogadott vendége
leendsz házamnak.</p>
<p>– Én lengyel vagyok. Győzelmeid hire hozott ide hazámból.
Királyom engedelmével zászlóid alatt akarok küzdeni.</p>
<p>– Örömmel fogadlak. Nehány nap mulva ugy is indulunk Szerviába.
Egy jó vitézzel többen leszünk.</p>
<p>– Te oly sürűn jársz csatába, pedig nőd van itthon, oly szép,
oly bájoló.</p>
<p>Tedd hozzá: és olyan jó.</p>
<p>– Boldog is vagy?</p>
<p>– Két fiam van. <span class="pagenum"><a name="Page_18" id=
"Page_18">-18-</a></span></p>
<p>A lengyel felsóhajtott.</p>
<p>– S még is elhagyod őket, hogy a harczba menj?</p>
<p>– Őket védelmezem ott is. Az ellenséget jobb nem várni, mig a
kapuig jő, hanem elébe menni. Nem a dicsőségért harczolunk mi,
hanem azokért, a kiket szeretünk.</p>
<p>E beszéd-közben kiértek a lovagok az erdőből, mely a vár előtt
terült, s a tisztáson, mely zöld pázsitjával vevé körül a
sánczokat, egy csoport gyermeket pillantának meg, kik részint a
közellátszó helység praedialis nemeseinek, részint a várőrség
csatlósainak fiai, ott a téren háborut játszottak.</p>
<p>– Nézd, az ott köztük az én nagyobbik fiam; monda Rozgonyi az
idegennek. A fiuk korán szoknak a háboruhoz. Nem csoda. Ily időben,
mikor a pap is oldalára kötött karddal megy misét szolgáltatni, s a
földmüves kaszájával majd füvet vág, majd hadakozik, lám a
gyermekek is csatát játszanak. Nézd kétfelé osztják egymást, az
egyik lesz a magyar, a másik a török. Emezeknek turbánt kötnek. Ah,
de hiszen ez nagyon egyenlőtlen harcz lesz; a magyar félen csak
nyolczan vannak, mig amott tizenhatan. – Az én fiam vezeti a
magyarokat. Nos fiu, meglásd, mire mégy. Álljunk meg és nézzük el,
mit tudnak.</p>
<p>A két lovag megállt az erdőszélben, a gyermekektől észre nem
vétetve, a csatlósok előre; Rozgonyi mosolygó örömmel nézte a kis
csapat gyermek háboruját.</p>
<p>A magyar csapatnak három szinü selyem zászlója volt, a
törököknek félholdas lófark. A ki a másik lobogóját elveszi, az a
győztes; ez volt a kölcsönös hadijog.</p>
<p>A török félholdat formált, a magyar egy négyszögöt. Jó
<span class="pagenum"><a name="Page_19" id=
"Page_19">-19-</a></span> hajlós fiatal pálczák valának a
fegyverek, vadalmával voltak tömve a vitézek zsebei; ez vala a
munitió.</p>
<p>A bodzafa-tülkök rivallására felkiáltott a két sereg, a török
Allaht orditva, a magyar István királyt, s azzal elkezdének repülni
a vadalmák. Mint az igazi csatában, lövöldözés volt itt is az első,
itt-ott koppant a vadalma, de senki el nem esett még.</p>
<p>Mikor a töltés elfogyott, riadó harczkiáltással rohantak a
törökök a magyar hadra, ez mintegy ötven lépésnyire bevárta őket,
akkor megfordult s el kezde futni.</p>
<p>– Ne hagyd magad fiu, monda Rozgonyi mérgesen.</p>
<p>De nem kellett azt félteni. A téren négy almafa állt, allja
teritve savanyu gyümölcscsel, a magyar had azok mögé vonta magát s
akkor hirtelen neki fordulva a rohanó ellennek, kemény tüzeléssel
visszaverte a támadókat.</p>
<p>Azok visszavonultak lőtávolságnyira; ott haditanácsot tartottak,
hadseregüket kétfelé eloszták, az egyik ott maradt a lófarkkal az
ostromlottakkal szemben, a másik a hátuk mögé került s onnan támadt
rájuk.</p>
<p>– No most mindjárt bekeritnek; kiálta Rozgonyi István, mintegy
önkénytelenül segitni akarva játékában.</p>
<p>Ez azonban hirtelen hármat vitézei közül ott hagyva a vaczkor
positió közepett, kik irtózatos almakartácsolással tarták vissza a
hátul kerülőket, addig ő ötödmagával kirontott hősi elszántsággal a
zászló körül maradt figyelő hadtestre, s daczára az ellene intézett
vadkörte-zápornak, közé tört a zászlóőröknek, egyet kettőt a földre
terite közülök, a többit bajtársai foglalák <span class=
"pagenum"><a name="Page_20" id="Page_20">-20-</a></span> el, mig ő
maga a zászlótartóval eredett birkozásba, s a lófarkat kitekerte a
nálánál egy fővel magasabb siheder kezéből.</p>
<p>Ezzel vége lett a harcznak.</p>
<p>– Helyes fiam, helyesen! kiálta Rozgonyi előnyargalva az
erdőből. A fiu meglátta apját s azzal hirtelen ratificálva a
békekötést, örömrepesve futott apja elé, a ki fölvette őt lovára s
ölébe ültetve, össze-vissza csókolá.</p>
<p>– Legyőztük a törököt, – szóla kipirult arczczal a fiu.</p>
<p>– De nagyon kevesen voltatok ti.</p>
<p>– Hisz azért voltunk magyarok; viszonza a fiu büszkén. Mindig
kevesebb a magyar, mint az ellensége.</p>
<p>Rozgonyi meg akarta simogatni fia kiizzadt homlokát, a gyermek
azonban mindig ugy forditá fejét, hogy kucsmáját jól szemére
huzhassa; végre kisült, hogy a homlokán egy jókora ütést kapott,
melytől egy fél ujjnyi vonás dagadt fel rajta.</p>
<p>– Egy kis sebet kaptam, monda a fiu vidoran, midőn apja a
rejtegetett daganatot fölfedezé. Anyám ugy is azt mondja mindig:
hogy hozzád legyek hasonló. Aztán neked is van egy sebhely a
homlokodon, már most nekem is van, épen ott azon a helyen; most már
anyám egészen hasonlónak fog hozzád találni.</p>
<p>A lengyel önkénytelen sohaja fájdalmasan hangza e vidám csevegés
közé.</p>
<p>– Nézd apám, szólt a fiu suttogva, ez az idegen, a ki veled jő,
könyezik.</p>
<p>Rozgonyi oda fordult hozzá.</p>
<p>– Tán neked is vannak gyermekeid, kiket otthon hagytál? kérdé
tőle résztvevő hangon. <span class="pagenum"><a name="Page_21" id=
"Page_21">-21-</a></span></p>
<p>– Senkim, senkim a világon. A szél homokot futt szemembe.</p>
<p>Ez alatt a várhegy alá jutottak a lovagok; a magas hegy tetejére
tekervényes csiga-ut vezetett; az akkori idők izletes pompájával
épült várnak mind a négy oldalán kiálló gömbölyü tornyocskák
voltak, mulató helyekül emelve. E tornyocskák egyikében a lovagok
egy fehér hölgyalakot pillantának meg messziről, a mint egy helyen
a sürü bükkerdőből kiértek. A hölgy fehér kendőjével látszék arra
integetni.</p>
<p>Rozgonyi sarkantyuba kapta lovát, a lengyel visszarántá a
magáét.</p>
<p>– Az ott talán a te nőd? kérdé elfogódott hangon
Rozgonyitól.</p>
<p>Rozgonyi fejével inte, mig fia kis kalpagját forgatva kezében,
üdvözlé vissza anyját.</p>
<p>Az ut második kanyarodásánál ismét a másik tornyocskában láttatá
magát a nő, és igy sorban mind a négyet végigjárta, a honnan az
érkezők elébe lehete nézni, s mikor azok a felvonó hid elé
érkeztek, már a nő ott állt a kapuban s szende örömmel borult férje
keblére, mig kisebb fia, kit kezén vezetett, gagyogva ölelte át
apja térdeit.</p>
<p>– Nézd anyám, a törökre voltam! kiálta a nagyobbik fiu gyermekes
dicsekedéssel, az elrabolt lófarkat mutatva.</p>
<p>– Én pedig most fogok menni; monda kedélyesen Rozgonyi. A király
kinevezett fővezérnek, megengedte, hogy seregeket gyüjtsek. A
hadriadó mindenütt viszhangra talált az országban; a legjobb
vitézek utban vannak a tábor felé; még <span class=
"pagenum"><a name="Page_22" id="Page_22">-22-</a></span> más
hazákból is érkeznek bajnokok; de im hol maradt utitársam? – szólt
széttekintve, midőn a lengyelt nejének be akarta mutatni.</p>
<p>A lengyel valahol elmaradt az utat rejtő bokrok mögött, ott
megállt az ölelkező férjet és nőt nézve és általuk nem
láttatva.</p>
<p>Az évek előtt karcsu halvány hajadon most délczeg amazoni alakká
virult fel; a rejtett tűz szemeiben meleg napsugárrá nyilt ki;
arczán a szűzi epedést a boldog nő szelid szenvedélye váltotta fel;
a gyermeki, hajadoni szépségek helyét a még kedvesebb női és anyai
bájak foglalták el.</p>
<p>A lengyel lehajtá fejét s azon gondolkozott, hogy ne forduljon-e
vissza?</p>
<p>– Lovag! lovag! kiáltozá a kis fiu, vesszőparipáján elébe
nyargalva. Apám vár reád, azt hiszi elvesztél.</p>
<p>A lengyel leszállt lováról, megveregette a gyermek arczát.</p>
<p>– Apád lovának szárnyai vannak, monda neki könyező tréfával, az
enyim csak gyalog jár. – Azzal átadta lovát az odaérkező
csatlósoknak, s dobogó szivvel és égő arczczal hagyá magát a kis
fiu által szülőihez vezettetni, százszor elmondva magában az
álnevet, melyet fölvett, hogy el ne felejtse.</p>
<p>Hanem arra nem volt szükség; Rozgonyi nem kérdezé vendége nevét
s neje szives üdvözlettel fogadá az ismeretlent.</p>
<p>– Nem ismert rám, monda a lengyel magában keserűen, pedig én
minden vonásában most is látom hajdani menyasszonyomat. Ugyanazon
szép szemek, ugyan az a mosolygás, még tán szebb, mint akkor volt,
virággá nyilva mind az, a mit én <span class="pagenum"><a name=
"Page_23" id="Page_23">-23-</a></span> csak bimbózni láttam. És ő
boldog – s még csak nem is gyülölhetem érte. Hisz rá nézve meg
vagyok halva.</p>
<p>A szép amazon férjével nyájasan beszélgetve, fölvezeté kedves
vendégeit a vár termeibe; ott kiültek az erkélyre, honnan az egész
Sajó-völgyön végig lehete látni, mely a méla holdvilágnál azt a
tündéries csillogást kezdé fölvenni, mely szint ad az
éjszakának.</p>
<p>Cecilia férje vállára támaszkodva, félig kihajolt karcsu
termetével az erkély korlátján; hosszu szőke hajfürteivel játszott
az esti szellő; a lengyel ott állt a boldog pár mellett összefont
karokkal, s mélán tekinte maga elé. Minő kietlen táj mondá magában;
köröskörül puszta erdők, a hegytetők nagy kopasz kövekkel
koronázva, a szük sötét völgyben semmi sem szól, csak egy fehér
folyam bujdosik rajta nagy csendesen keresztül; a távol Kárpátok
aczél határt vonnak a látkörön; minő szomoru vidék.</p>
<p>– Nemde, lovag, – szólt a nő a lengyelhez, észrevéve annak
hallgatását s beszédre akarva hozni, – ön vidékünket csodálja;
nemde gyönyörü táj ez a mienk?</p>
<p>E zöld illatos erdő itt a Bükk; ama sziklaóriás ott fehér
homlokával az Örvényköve, őseink áldozóhelye; e bujdosó ezüst patak
itt alant a Szinyva; s azok az ősz sziklakirályok ott messze, kik
ezüst trónjaikban sorban látszanak ülni, az Lengyelország határa,
nemde gyönyörű táj?</p>
<p>– Gyönyörű viszonzá a lengyel s kedve lett volna magát az
erkélyről száz öles mélységbe levetni.</p>
<p>Annak, a ki boldog, gyönyörű minden vidék, a boldogtalannak
zordon mindenik. <span class="pagenum"><a name="Page_24" id=
"Page_24">-24-</a></span></p>
<p>Ujabb vendégek érkezése hangosabbá tette a termeket. A környék
főnemesei megtudva Rozgonyi haza érkeztét, siettek őt, mint a
magyarországi hadak összes fővezérét üdvözölni, néhány óra alatt
számos társaság szaporodott össze Dédesen, mind az ország akkori
legjobb, legbátrabb vitézei, köztük nehány bajnok hirü praelatus
is, kiket a vár ura és urnője együtt fogadott el, s mint az akkori
családias életrend hozta magával, az urnő is részt vett a
következett áldomásban, bárha a vendégek között kivüle egy nő sem
volt jelen.</p>
<p>Lakoma fölött nemes illedelem vezérlé a vendégek mulatozását;
beszédeik tárgya eleinte merőben országos és vallási ügyek körül
forgott, s midőn egyszer megindult a kalandmesélés, s a kedvre
derült férfiak, mint tarka röppentyüket, eregeték anecdotáikat,
ezeknek egyik sem adott arra okot, hogy bármely szemérmes arcz
elpiruljon hallásukra.</p>
<p>A lengyel csendes volt és gondolkozó. Ott ült Cecilia mellett
balról, mig Rozgonyi jobbját foglalta el. A jó magyar urak azt
hitték, hogy nem tud magyarul, s a mit keveset tudtak lengyelül,
elővették, hogy őt beszédre hozzák, de egyes szavaknál nem birtak
belőle többet kicsikarni. Nem igy akarta ez őket látni, őt
bántotta, hogy oly nyájas hozzá minden ember, hogy Ceciliát
mindenki oly tiszteletben tartja. Szerette volna, ha durvák lettek
volna hozzá, ha kötekedtek volna vele, hogy beléjök veszhetett
volna; leste, hogy mikor fog valaki egy illetlen szót kiejteni,
mely által Cecilia legtávolabbról is bántva legyen, hogy akkor
annak keztyüjét vethesse s bemutathassa, hogy egy szó miatt meg tud
halni érte. Mind hasztalan; a magyar <span class="pagenum"><a name=
"Page_25" id="Page_25">-25-</a></span> urak figyelme az idegen
vendég iránt nem volt kisebb, mint tiszteletük az urnőhöz.</p>
<p>Végre hozták a billikomokat. Most, most, gondolá magában a
lengyel, a bor elfogja oldani szenvedélyeiket, s megfeledkeznek
magukról.</p>
<p>De a bor is csak növelte lelkületükben, a mi szép volt és nemes.
Áldomásaik hazáért, dicsőségért hangzottak; győzelem és
Magyarország örök élte szentesité a fölemelt billikomot, s ha
egy-egy pohár az urnőnek szállott, annyi gyöngédség, annyi
hizelgéstelen nemes magasztalás volt a köszöntésben.</p>
<p>Végre Rozgonyiné maga töltetett magának egy billikomot s azt
fölemelve oda fordult a mellette ülő lengyelhez, ki egészen
elveszve gondolatában, alig vette előbb észre, mint mikor a
legcsengőbb hangon e szavakat hallá magához intéztetni.</p>
<p>– E pohár a lengyel barátság tartósságáért.</p>
<p>S azzal Rozgonyiné koczczantásra tartá serlegét a lovag elé.</p>
<p>Ez, mintha az ég szakadt volna rá, összerezzent; a vitézek
körüle mind fölugráltak székeikről, zajos pohárcsengés közt
harsogtatva az urnő áldomását, mig a lengyel a kábitó hangzavarban
ámolyogva kelt fölhelyéről s fölvéve serlegét, reszkető kézzel
nyujtá azt koczczantásra Cecilia felé.</p>
<p>Rozgonyiné mosolyogva huzta vissza serlegét, kikerülve a
koczczantást, mire a lovag még nagyobb zavarba jött.</p>
<p>– Üres pohárból akar ön velem áldomást inni? szólt kedélyesen
mosolyogva a hölgy, s inte egy apródnak, hogy töltse meg a lovag
serlegét.</p>
<p>A lengyel arcza égett, mintha fejében volna szive, s megtöltött
<span class="pagenum"><a name="Page_26" id=
"Page_26">-26-</a></span> serlegét oly resignatioval ürité ki,
mintha bürökkel lett volna az tele.</p>
<p>Ez áldomás után Cecilia bucsut vőn vendégeitől s eltávozott
körükből.</p>
<p>A lengyel égve várta e pillanatot, hogy a férfiakkal egyedül
maradhatott. Látta őket mosolyogni, midőn Cecilia azt mondá „ön
üres pohárból akar inni?“ s lelkében égett a keserű láng, őrjöngő
vágy, egyedül maradhatni azokkal, kik nevettek, midőn azon nő, ki
őt egykor imádta, most annyira sem ismerte meg, hogy pohárral és
tréfás enyelgéssel fordult felé. A nő eltávozott; most már kezdődni
fognak a bacchanaliák, gondolá magában romboló gyönyörrel. A
férfiak leiszszák magukat, kötekedni fognak, elménczkedéseket
teendnek Ceciliáról, Rozgonyi el fogja azokat hallgatni, tán épen
nevetni fog fölöttük, s mint fogja ő akkor egész dühét keserű
lelkének az egész társaság arczába vágni s kiomló vérével adandja
tudtára a feledékeny nőnek, hogy volt egy ember, ki egykor érte
élt, s ki most érte meghal.</p>
<p>De ujra csalódott. Rozgonyiné távoztával a vendégek is mind
fölkeltek helyeikről, s a szokásos egészség-kivánás után eltávoztak
az apródók által kimutatott háló teremekbe. Őt maga a házigazda
fogta karon s kitüntető szivességgel vezeté háló szobájába.</p>
<p>A lengyel magneticus iszonyattal érzé azon ember érintését
karján, kit ő egyszerre gyülölni és becsülni kénytelen.</p>
<p>Háló szobájába lépve, Rozgonyi inte a követő apródnak, hogy a
hozott karos gyertyatartókat tegye az asztalra s távozzék,
<span class="pagenum"><a name="Page_27" id=
"Page_27">-27-</a></span> – azzal megmutatva kész fekhelyét
vendégének, szivesen megrázta kezét, boldog éjt kivánt neki s
távozni készült.</p>
<p>A lengyel széttekinte a szobában; nyoszolyája fölött kardok,
csákányok függtek, átellenben vele három arczkép, melyeknek láttára
a lovag elkiáltá magát s hátra tántorodott, hogy a
nyoszolya-mennyezet oszlopába kellett kapaszkodnia.</p>
<p>A távozó Rozgonyi, vendége kiáltását hallva, visszatért az
ajtóból s aggódva kérdé tőle: mi baja?</p>
<p>Az folyvást elámultan tekintve a képek felé, reszkető kézzel oda
mutatott s alig érthetően hebegé: „e kép!“</p>
<p>– Ez arczkép itt szélről az enyim; szólt Rozgonyi magyarázó
hangon. Az ott középett nőmé, mint menyasszonyé.</p>
<p>– De amaz ott! vágott közbe a lengyel, a legcsodálatosabb
érzelemhevüléssel mutatva a harmadikra, mely a nő arczképe mellett
bal felül volt, s egy ifju lovagot ábrázolt, mosolygó gyöngéd
arczczal, lengyel apród öltözetben.</p>
<p>– Ez arczkép, szólt Rozgonyi komoly ihlettséggel, nőm egykori
jegyesének képe, kinek szerelmére örökké büszke lehet, s nem kell
soha szégyelnie a könyeket, miket halálának emlékére hullat. Hiszen
hallhattad Cserni Száva nevét; nemzeted évkönyveiben örök helyet
foglaland az el; kit szeretett a nő, irigyelt a férfi, rettegett az
ellen, – kit lelke erényei s harczi vitézsége kortársai közt
legelsővé tőnek.</p>
<p>– Megállj! kiálta közbe a lengyel kigyuladt arczczal, magánkivül
ragadva meg Rozgonyi kezét. Ne tovább! Ez arczkép enyim. – Én
vagyok Cserni Száva.</p>
<p>Rozgonyi csodálat, öröm és meglepetés által elfogultan tekinte
<span class="pagenum"><a name="Page_28" id=
"Page_28">-28-</a></span> szótlanul a lovag arczába, melyen azon
örömteljes megszégyenülés pirja lobogott, melyet nemes lélek érez
magához hasonlók által legyőzetve.</p>
<p>– Hiba volt tőlem nevemet kimondanom, szólt Száva reszkető
hangon; de nem türhettem, hogy nevemet dicsőitni halljam az által,
ki nálamnál nagyobb és nemesebb.</p>
<p>Rozgonyi még mindig elfogódva szoritá vendége kezét.</p>
<p>– Miért sirattatod magadat, hogy ha élsz?</p>
<p>– Nem élek senkire nézve. Hadd legyen holt hirem ezután is.
Elestem becsületes harczmezőn, hadd nyugodjék ott emlékem; jól esik
tudnom, hogy azok, kik szerettek, megsirattak s nem felejtettek el.
A feltámadás, mely börtönömből ujra előhitt, uj alakot adott
arczomnak; a világ nem ismert rám s én sem a világra többé. Hogy
még nevem se legyen ismerős, azt is elváltoztatám latinra; most
Zavissius Nigernek neveznek, Cserni Száva meg van halva. Csak azért
jött vissza a sirból, hogy meglássa azt a hölgyet, kiről annyit
gondolkodott, és ha boldogtalannak fogja találni, boszut álljon
érte, ha pedig boldognak látandja, megáldhassa azt, ki őt azzá
tevé. – A lengyel szavai mindig tompábban hangzottak. – Rozgonyi,
fogadd el ez áldást; egy halott áldása az, kinek üdvét vetted el –
s ki téged ezért szivéből megáld.</p>
<p>A két férfi nem tarthatta magát tovább; zokogva borultak egymás
nyakába s hevesen, forrón ölelkeztek össze, könyeik sebesen folytak
és e köny oly jól esett mindkettőnek.</p>
<p>– Most egy komoly szót hozzád Rozgonyi; szólt Száva
indulat-kitörése elcsendesültével. E szavaknak, e titoknak örökké
<span class="pagenum"><a name="Page_29" id=
"Page_29">-29-</a></span> rejtve kell maradniok a világ előtt; de
kivált egy lényre nézve. Te tudod, hogy kit értettem. Soha se tudja
meg ő, ne is sejthesse soha, hogy én még most is élek. Én büszke
vagyok azon becsülésre, mely engem mint holtat illet, s az élet nem
oly kedves előttem, hogy az emléket elveszitsem érte. Igérd meg
hogy soha sem fogod előtte e titkot elárulni.</p>
<p>– Fogadom, lovag, de csak kölcsönben. Viszont te is igérd meg,
hogy megteended azt, a mire kérni foglak.</p>
<p>– Egy van csupán, a mit nem tennék meg; ha azt nem kivánod
tőlem, mást mindent teljesitek.</p>
<p>– Halld. Én holnap elutazom a csatába, mely ugy látszik, hogy
általunk megkezdve nem általunk fog véget érni. A harcz, melyet
viselünk, annyi bajnoknak került már éltébe, kik nálamnál jobbak,
vitézebbek voltak, – ki tudja, nem maradok-e én ottan? Valahányszor
ellenség elé készülök, egy gondolat szokta lelkemet háboritani: mi
lesz nőmből, két apró gyermekemből, ha én elveszek? kire maradnak
itt? rokonaim kiforgatják őket javaikból vagy gyülöletes mostohájuk
akad s elpusztulnak. Érzem, ha e gondolat nem bántana, vitézebb
volnék. Szegény nő! Isten két férfit mutatott számára, kiknek mind
egyike oly hőn, oly igazán tudta őt szeretni. Minő csapás lenne rá
nézve, ha egyszerre elveszitené mind a kettőt.</p>
<p>– Attól tartok, szólt közbe Száva komolyan, hogy épen azt fogod
kérni, a mit nem teljesitendek.</p>
<p>– Lovag te szeretted őt, szereted most is, mert őt elfeledni nem
lehet. Igérd meg, hogy mig én a csatából vissza nem térek, nem
hagyod őt el, és ha ott veszek, nem hagyod el soha. <span class=
"pagenum"><a name="Page_30" id="Page_30">-30-</a></span></p>
<p>Száva hallgatva tekinte maga elé.</p>
<p>– Egyikünk érdeke sem forog itt kérdésben, hanem az ővé, monda
Rozgonyi. Az ő sorsa ne legyen koczkára téve. Midőn érted viselte a
gyászt, én boldoggá tettem őt. Lehet, hogy én értem fogja majd
viselni, de én nyugodtan fogok alhatni a sirban, ha azt tudom, hogy
te élsz.</p>
<p>Száva elérzékenyülten szoritá meg Rozgonyi kezét, elforditva
arczát, mintha a lelkében támadó gondolatot akarná előle elrejteni,
rebegé, nem fogom őt elhagyni.</p>
<p>Rozgonyi még egyszer megölelte nemes vetélytársát s azzal magára
hagyta őt.</p>
<p>Száva lehajtott fővel térdelt le Cecilia arczképe elé s
megcsókolá a mosolygó kép kezét, s egész éjjel ott ült a három
arczképen merengve s valami nagy nehéz gondolattal küzködve
magában, melynek még nem birt határozott alakot adui.</p>
<p>A szines ablakokon betörő hajnalfény még mindig ébren tünődve
találta őt s nem sokára hallá a távozó csapatok kürtrivallását,
hallá, mint dobognak a lovak a leeresztett hidon keresztül. Nem
mert utánok nézni. Érzé, hogy akkor nem lehetne elég erős,
határozatát megtartani.</p>
<h3>IV.</h3>
<p>A sors ugy akarta, hogy e két rokonfaj, a magyar és török, mely
külön mindenik képes lett volna a félvilágot meghóditani, ugy
találkozzék egymással, hogy a kölcsönös küzdésben örökké egymás
erejét fogyaszsza. <span class="pagenum"><a name="Page_31" id=
"Page_31">-31-</a></span></p>
<p>Folyt már a harcz a magyar és ozman között; Európa népei nézték
messziről; a kik távul estek, imádkoztak, hogy meg ne hallják a vad
pogány szavát; mig azok, kik a két harczos nemzet közé jutottak,
majd az egyiknek, majd a másiknak hódoltak meg, a melyik épen
győztes maradt. Utolsó vonaglásaiban volt már Szerbország is; egyik
vára a másik után esett el; pártoskodás, hűtlenség megbénitá
erejét.</p>
<p>Galambócz várában Lazarevics volt a szerb parancsnok; s mikor
már e váron kivül alig volt valamije a veszendő országnak,
Lazarevics látva, hogy azt ugy sem birja megvédeni, fölajánlá
Zsigmond királynak tizenkétezer aranyért.</p>
<p>Zsigmondnál, mint a krónika mondja, mindig nagy szűke volt a
pénznek; igy történt, hogy a dobra ütött vár a pénzesebb árverő, az
ozman kezébe jutott, s mit a király tizenkétezer aranyon
megvehetett volna, azt később ugyanannyi ember életen sem
vásárolhatta vissza.</p>
<p>Galambócz a Duna mellett egy emeltebb parton épült bástyafészek,
melyet erőssé tesz az a helyzet, hogy hozzá közel sehol
emelkedettebb pont nincs. Azon időben, mikor még az ágyuk hatalma
nem volt annyira ismeretes, magas párkányos tornyai voltak a
várnak, s az előtte elkanyarodó Duna öblében egy természetes
kikötő, a hol a gályák a vár tornyairól minden oldalról
megvédethettek.</p>
<p>A hogy a vár a félhold uralma alá jutott, Zsigmond átlátva, hogy
innen mindig nyilt ajtaja lesz a töröknek Magyarországba ronthatni,
– az átelleni parton egy másik erősséget emeltetett, melyet később
Lászlóvárnak neveztek. <span class="pagenum"><a name="Page_32" id=
"Page_32">-32-</a></span></p>
<p>A mint az ellenvár elkészült, Zsigmond összegyüjté hadait, s
megindult Galambócz ellen; az összes sereg vezérletét Rozgonyi
Istvánra bizva, mint kinek nevéhez akkor a hadsereg legjobban
ragaszkodott.</p>
<p>Lászlóvárra érkezve, haditanácsot tartatott a király, melyben a
főurak, – akkor mindegyik saját banderiumainak vezére, –
személyesen megjelentek. A sok aranytól csillogó ur között lehete
látni egyszerű szőrmezben egy pár püspököt is, az ércz mellvas
keresztül csillogott a fekete öltöny nyilásain.</p>
<p>A fővezér, kit egyszerű ércz öltözetében alig lehete a többi
közlovagoktól egyébről megismerni, mint vezéri tollas botjáról,
valahol a többiek közé elegyedve foglalt helyet, szüntelen
értekezve kémeivel, nyargonczaival s alvezéreivel, mig a király
udvaronczai folyvást Zsigmond körül sürögtek, tréfálózva,
nevetgélve, köztük a kegyelt vajda Stiborice, kit mindenütt meg
lehete ismerni nagy hasáról, mindig kaczagó képéről, félig
franczia, félig cseh, imitt-amott magyar, de tarka öltözetéről s
hires udvari bolondjáról, a kit mindenüve magával vitt, még a
haditanácsba is.</p>
<p>A körülmények rövid összevetése után Rozgonyi a király elé
lépett s leteritve előtte a hely térképét, haditervét tanácskozás
alá bocsátá.</p>
<p>Az egész hadsereg a lászlóvári ágyuk födözete s az éj sötéte
alatt átkelendett a tulsó partra, ott a derék sereg körülveendé a
várat, s mig a közel halmokra fölállitott ágyuk annak bástyáit
lerontják, addig a csapatok felváltva csatázandnak a vár segélyére
érkező ozman-csapatokkal. A vár kelet felől levő <span class=
"pagenum"><a name="Page_33" id="Page_33">-33-</a></span> bástyái a
leggyöngébbek, az ott törendő résen a láncsások rögtön ostromolni
fognak, mig a nyugoti oldalon a tömötten álló házakat
szurok-kanóczokkal felgyujtandják és kényszeritendik a várőrséget
gályáikra menekülni. A további győzelem az Istené.</p>
<p>– A terv minden oldalról helyeselve lőn, csupán Beczko, Stibor
bolondja szólalt föl ellene.</p>
<p>– Azt, hogy miként menjetek át, szépen elvégeztétek urak, már
most határozzátok azt, hogy hogyan jöttök vissza.</p>
<p>A vitézek felkaczagtak a bohócz ötletére.</p>
<p>– De tréfán kivül, vezér, szólalt közbe egy udvaroncz – arra nem
gondoltál, hogy ha az ellenség tulnyomó erővel talál ránk támadni,
a galambóczi gályák elzárhatják előlünk a visszatérést a Dunán.</p>
<p>– Ha mi magyarok ellenségeinket akarnók számlálgatni, viszonzá
Rozgonyi nyugodtan, ugy jobb lenne visszamennünk Ázsiába, mert a
magyar a mióta itt van, mindig ugy állt és áll ellenségeihez, mint
egy a tizhez. Ha Amurát maga fog jönni, itt is király álland vele
szemben. Máskor is beszéltünk már vele, Isten segélyével most is
elébe állunk: Zsigmond király ugy is tartozik neki valamivel, a mit
még nem fizetett vissza.</p>
<p>A király találva érezte magát s hevesen kapott kardjához.</p>
<p>– Jól mondád vezér, ugy monda, bár ugy lenne, hogy vele
találkozzunk. A szent szűzre! kedvem volna elébe menni, hogy ha
magától nem jő. Holnap ilyenkor ágyuink dörgése viendi neki hirűl,
hogy itt vagyunk. Te szállitsd át ma este a hadat, a legelső hajó
engem visz át, s meglátandjuk ki marad el királya oldala mellől.
<span class="pagenum"><a name="Page_34" id=
"Page_34">-34-</a></span></p>
<p>A király szavaira nagy lett a lelkesülés; a férfiak siettek
magukra adatni fegyverzeteiket; csupán Stiborzice csinált józan
képet az egészhez; ugy látszék, hogy mikor tanácsra volt szüksége,
bolondjáét szokta meghallgatni, mert ezuttal épen nem sietett a
király oldala mellé furakodni, a hogy azt egyébkor soha el nem
mulasztá.</p>
<hr class="tb" />
<p>Alig szállt le az éj, midőn a szokatlan dübörgés, mit a hajókra
szállitott ostromágyuk okoztak, gyanitni engedé, hogy a magyar
seregek megkezdték a Dunán-átkelést; Galambócz bástyáiról néha
egy-egy világitó tűzgolyó lövetett fel a magasra, mely néhány
perczre kétes tűzvilágot vetett a környékre; a vörös ragyogványnál
kitüntek a Duna fekete tükrén egyik parttól a másikig evező
nehézkes dereglyék, megrakva fegyveres néppel, lovakkal, ágyukkal:
de a várőrség nem akadályozhatá meg az átkelést, mert a mint gályái
a lászlóvári lövegek határába értek, rögtön jöttek ellenük
nagysüvöltve a lánczos golyók, mik megtilták az előbbre haladást.
Reggelre az egész sereg a tul parton volt, a csapatok a vár körül
elhelyezve, az ágyuk sánczkosaraik közé kiszegezve, a halmokon
köröskörül lobogtak a nemzeti lobogók, szűz Mária képével, a török
ijedelmére.</p>
<p>Alig jött fel a nap, midőn azonnal megkezdették az ágyuzást, mig
a seregek csatarendben telepedtek le körül a mezőn, leczövekelt
paripák mellett.</p>
<p>A király sátora a Dunaparton egy zöld halomra volt kifeszitve,
honnan végignézhetett az egész táboron. Ott ült Zsigmond
<span class="pagenum"><a name="Page_35" id=
"Page_35">-35-</a></span> udvaronczaival vigan reggelizve,
apródjai, fegyvereit s paripáját készen tartva, álltak
közelében.</p>
<p>Alig tartott az ágyuzás néhány óráig, midőn a láthatáron
köröskörül egyes porfellegek kezdettek támadni, mikből lassankint
fegyveres csoportok tömegei lőnek kivehetők, a mik az ostromlott
vár felé közeledtek.</p>
<p>„Jön a török!“ hangzék kivül.</p>
<p>A király hirtelen föltevé ezüst sisakját, s kardját felövedzve
harczlovára szökött.</p>
<p>Midőn sátorából kilépett, már ott állt Rozgonyi.</p>
<p>– Három dandár jő ellenünk, monda a királynak, itt oldalt a
Kiuperli aga, szemben a thessaloniai basa, tul rajta a szultán
Begler Bégje. Az első csapat szedett-vedett csőcseléket hoz magával
merő ijesztésül, a középsőt én vállalom magamra, s ha végeztem
vele, fölségeddel együtt az utolsót fogjuk két tüz közé
szoritani.</p>
<p>A király helybehagyólag inte s maga a vezér által kimutatott
helyre indult, mig Rozgonyi tovavágtatott.</p>
<p>A dob pörgött, a trombita harsogott mindenfelől, a lovagok
felugráltak paripáikra, a vezér végignyargalt a felállitott sorok
előtt, s egy nyargonczát azon parancscsal küldte az ütegekhez, hogy
az ostromágyuzást folytassák a vár ellen s a gyalogság állja el az
alatt a kapukat, mig a csata foly; – azzal neki indult a szemközt
jövő thessaloniai basának. A megtámadott török magához akarva venni
az oldalt jövő Kiuperli által vezetett aga seregeit, meghátrált a
magyarság rohama elől, mit a Kiuperli által vezetett rendezetlen
csapatok veretésnek gondolva, <span class="pagenum"><a name=
"Page_36" id="Page_36">-36-</a></span> mielőtt rájuk kerülhete a
sor, hanyatt-homlok elrohantak, s ez által a basa seregeit is
rendetlenségbe hozták, ugy hogy az kénytelen volt gyalogságát
cserben hagyva, a megüzött spahikkal a távolban keresni
menedéket.</p>
<p>Ekkor Rozgonyi hirtelen ellenkező oldalra fordulva, a honnan a
Begler Bég sietett elé válogatott csapataival, midőn az épen szembe
csapott a király seregeivel, oldalt támadt a törökre s a Bég
főzászlótartóját saját kezével vágta le.</p>
<p>– Rozgonyi! Rozgonyi! hangzott mindenfelől. A vérlepte mező
futó, vagy elesett törökkel volt tele s néhány óra mulva a mily
sietve látszottak közeledni a porfellegek a láthatáron, most oly
sietve távoztak.</p>
<p>A vezér takarodót fuvatott a harczolóknak, s azzal nyargalt
vissza az ostromló sereghez. Az egész csata alatt bömböltek a
faltörő ágyuk, a megütött sáncz után reszketett a körüllevő föld, a
mázsányi kövek, miket a szélüstök hánytak, mennydörögve hullottak
le a várba.</p>
<p>– Nem jól megy igy! kiálta Rozgonyi odaérkezve a lövegekhez, mik
a keleti oldal tornyait tördelték. Nem értitek a munkát, mind csak
a bástyák tetejét tördelitek, a helyett hogy az alját lődöznétek.
Ide azzal a kanóczczal! s azzal leugrott lováról maga állt a
legnagyobb sugárágyu mellé, s azt a legnagyobb toronynak irányozva
elsüté. – Nézzétek, minő rést ütött a falon! küldjetek egy lánczos
golyópárt a kapuőrök közé. Száz arany annak, ki a mecset tornyát
eltalálja! – Ekkor ujra mennydörgött a sugárágyu második lövése. A
toronyőrök mind lefutottak az ingadozó tetőről s a harmadik és
negyedik lövésre <span class="pagenum"><a name="Page_37" id=
"Page_37">-37-</a></span> összedült az, omló köveivel betemetve a
mély árkot, mely a vár körül volt ásva.</p>
<p>– Most rohamra! kiálta Rozgonyi, kezébe ragadva egy szűz Máriás
lobogót s a kopjások élén a tört rés felé futott, mindenütt elől
rohanva, s már elfoglalta a ledőlt elősánczot, midőn hirtelen
lelkendezve fut elé egy nyargoncz, kipirult arczczal jelentve: hogy
Firuz Bég, a szultán sógora, uj erővel közeleg a várhoz, a három
szétvert dandárt is magához gyüjtve, már látszanak zászlói a
távolban.</p>
<p>Rozgonyi boszusan tekinte szét. Ez esemény ismét félbeszakitandá
az ostromot.</p>
<p>– A király már a sikon áll, szólt egy másik segéde, ki akkor
érkezett.</p>
<p>– Ugy nekünk is vissza kell fordulnunk, szólt Rozgonyi
szomoruan, nem ügyelve a szakállos tekékre, miket a várból reá
lövöldöztek, s nehezen látszott megválni a már elfoglalt bástyától;
de a közelgő törökhad zászlóit a környező füst közül is ki lehete
már venni.</p>
<p>E pillanatban rettenetes kiáltás harsogott fel a Duna felől
„Jézus!“ és „Allah!“ hangzék irtózatos vegyületben. Ostromlók és
ostromlottak meglepetve tekintének oda.</p>
<p>A Dunán felülről egy nemzeti lobogós hajóhad uszott alá
fegyveres vitézekkel megrakva, mely egyenesen a galambóczi
kikötőnek tartott, a hol a török gályák álltak.</p>
<p>Mindenki bámulva tekinte oda, senki sem tudta, hogy hol veszi
magát e hajóhad és ki vezérli?</p>
<p>„Jézus, Jézus!“ hangzék ujra s az érkező gályák közül
kibontakozott <span class="pagenum"><a name="Page_38" id=
"Page_38">-38-</a></span> egy, melynek minden vitorlája nemzeti
szinű volt, árboczokon villogtak a kis szalaglobogók. A hajó
parancsnoka egy nő volt, hófehér ruhában, keblén ezüst
pikkelypánczél, mely karcsu amazoni termetét csipőig födözte,
sisakrostélya le volt eresztve, fehér kócsag lengett rajta.</p>
<p>– Előre! Isten nevében! kiálta csengő hangon a nő, s a
török-gályák közé rohanva, a legelsőt, mely ellene állt, oldalt
ütve, elsülyeszté, s a mint a többi rárohant, azokat egy
pillanatban oly irtózatos ágyutüzzel fogadta, hogy a következő
perczben az egész Duna holtakkal és romokkal lön boritva.</p>
<p>„Jézus!“ „Jézus!“ hangzott diadalhangon.</p>
<p>A fehér nő inte kormánybotjával s azzal a kisérő hajók
rárohantak a zavart török hajóhadra; tüzesőként hullott a pusztitó
görögtüz reájok s a hulló szikrazápor közepett, mint egy tul világi
bálványkép, állt a magasztas női alak, vészt, pusztulást hozva a
haza ellenségeire.</p>
<p>Hajója mindenütt ott járt, hol legvadabb volt a viadal; tagjai
heves mozdulatáról lehete látni, hogy valami fanaticus tüz
lelkesiti, dolgokat cselekedni, mikre férfiak is büszkék
lehetnének; fehér ruhája ugy lobogott a szélben, csengő hangja
kihallatszott a harczkiáltásból.</p>
<p>Ki ezen asszony? Kérdezé mindenki bámulva. Még Rozgonyi is
elfelede mindent ez uj tünemény fölött.</p>
<p>Nem sokára az egész törökhad lángokban állt, vagy el volt
sülyesztve; ekkor a rejtélyes nő horgonyt vettetett a Duna közepén,
épen Galambóczvárral szemben, s elkezdé azt ágyuival a Duna felől
lövetni, a hol az épen legkevésbbé volt védve. <span class=
"pagenum"><a name="Page_39" id="Page_39">-39-</a></span></p>
<p>– Akárki légy, kiálta Rozgonyi, többet érsz nálamnál.</p>
<p>A hajókon jött sereg ez alatt kiszállott a partra, s az
ostromlók örömujjongva ismerék meg bennök a lengyel király
segédcsapatait, miket egy fekete pánczélos lovag vezetett hosszu
sastollal sisakján, melynek arczvasa le volt zárva.</p>
<p>Az ujon-érkezettek rögtön otthon találták magukat a csatatéren;
vezérük meglátva Rozgonyit, oda izent hozzá, hogy csak ostromolja
tovább a várat, ő az alatt majd foglalatoskodtatja az
ellenséget.</p>
<p>– Bizonyomra az ajánlat becsületes, szólt Rozgonyi, – elfogadom.
S azzal ujra felkapva a zászlót, kopjásaival megmászta a falakat,
maga mindenütt elől a hágcsókon, s midőn zászlóját a legelső
toronyba feltűzte, bámulva látta, mint küzd egy felől a fekete
lovag az ellenség tulnyomó erejével, egyenkint támadva meg annak
dandárait s egyenkint legyőzve, mig másfelől a Dunán álló hajóról
mint rontatja le a fehér nő az ostromlott vár bástyáit.</p>
<p>Kik lehetnek ők? kérdé a körülállóktól. Nem ismerte őket senki,
még csak gyanitni sem tudta.</p>
<p>Egy óra alatt el volt űzve Firuz Bég a sikról, a Dunán el volt
égetve a török hajóhad s a külvár el volt foglalva Rozgonyi
által.</p>
<p>A várőrség a szűk belvárba szorult, hova a rejtélyes asszony
hajójáról folyvást szurokkanóczos lángtekék repültek, s a viztől el
levén szoritva, ostrom nélkül is kénytelen leendett magát
feladni.</p>
<p>A magyarság diadaléneket harsogtatott már, a lengyelek
<span class="pagenum"><a name="Page_40" id=
"Page_40">-40-</a></span> összeölelkeztek bajtársaikkal, Rozgonyi
is sietett a fekete lovagot fölkeresni, ki oly jókor érkezett a
csatába.</p>
<p>A fekete lovag épen akkor vált meg a királytól; Zsigmond a saját
nyakában függő sárkányrend érdem-lánczát akasztá a hős nyakába, ki
még akkor is vérrel és porral volt födve.</p>
<p>– Légy üdvöz, lovag! szólt Rozgonyi, barátilag nyujtva jobbját a
vitéz elé; a harcz dicsősége, akárkik legyetek, a tied s azé az
asszonyé. Engedd, hogy barátaim közé számláljalak.</p>
<p>– Az vagyok: mondá a lovag, sisakrostélyát fölemelve, – s
Rozgonyi bámulva kiálta fel: „Cserni Száva!“</p>
<p>Száva arczán valami rejtett öröm látszott derengeni, mig
Rozgonyié elkomorult.</p>
<p>– Elfeledted igéretedet, hogy Ceciliát nem hagyod el, mig vissza
nem térek.</p>
<p>Nem feledtem; tekints oda! szólt Száva a Dunán álló hajóra
mutatva.</p>
<p>– Ki ez az asszony? kérdé Rozgonyi szivdobogva.</p>
<p>– Ez asszony Rozgonyi Cecilia!</p>
<p>Rozgonyit az öröm magán kivül ragadta, nem tudott szólni, az
indulat rohama elfojtá keblét.</p>
<p>– Megfogadtatád velem, hogy nem hagyom őt el, monda Száva
mosolyogva; de azt nem, hogy csatába nem jövök; én tehát magammal
hoztam őt.</p>
<p>Rozgonyi nyakába borult a lovagnak. Jer, jer, szólt, hadd lássam
őt közelebbről; minő délczeg, minő bátor! Istenem nem csodálom, ha
a győzelem mellé pártol. S ezzel a két lovag a part felé nyargalt,
honnét a hős amazont közelebbről lehete látni; <span class=
"pagenum"><a name="Page_41" id="Page_41">-41-</a></span> de mielőtt
odaértek volna, szemközt jött rájok Péterfi Endre, a király segéde,
s az örömtől mosolygó Rozgonyihoz hajolva, fülébe sugta mogorva
hangon:</p>
<p>– Amurat maga jön ellenünk nyolczvanezer emberrel.</p>
<p>– Jöjjön ugyanannyi ördöggel! Kiálta Rozgonyi büszke bizalommal;
– állunk elébe.</p>
<p>– Magam is aztmondó vagyok, viszonza Péterfi; hanem a király
hivat mind kettőtöket sátorába.</p>
<p>Rozgonyi kezével inte a távolból nejének, ki őt megismerve,
csókot vetett utána diadalmas kormánypálczájával; azzal siettek a
lovagok a király sátorába.</p>
<p>Oly mosolygó, oly elégült arczczal lépett be mind a kettő, hogy
szinte megbotránkoztak rajtuk a már jelenlevők, kiknek arczain
nagyon is józan magábatérés látszott helyt foglalni.</p>
<p>– Uram király! szólt Rozgonyi, miután látta, hogy más nem fogja
a beszédet kezdeni; – Isten irgalma ugy akarja, hogy diadalunk
tökéletes legyen s egy napon semmivé tehessük hitünk és hazánk
ellenségét. Most maga Amurát jő fegyvereink elé, még egyszer
csatába hozva azon seregeket, miket mi néhány óra előtt futni
tanitottunk. Áldassék az Isten neve, s teljesüljön akarata. Mi
elfogadjuk a szent harczot, s ha ma leszáll, nem fog többé a
félhold feljőni Európa egére.</p>
<p>Rozgonyi lelkesült szavai után halotti csend lön a sátorban. Az
emberek összenéztek s könyökkel taszigálták egymást, hogy szóljon
már valaki; senki sem akart.</p>
<p>A király zavarodva nézett szét, hogy valaki feleljen
Rozgonyinak, s midőn mindenki leüté fejét és a hallgatás hosszura
<span class="pagenum"><a name="Page_42" id=
"Page_42">-42-</a></span> kezde nyulni, mintha zavarát
büszkeségével akarná palástolni, lecsapta hirtelen süvegét az
asztalra s daczos határozottsággal mondá.</p>
<p>– Vezér, mi elhatároztuk, hogy rögtön visszavonulunk a Dunán.
Tekintsd határozatunkat parancs gyanánt és teljesitsd.</p>
<p>Rozgonyit mintha a villám sujtotta volna le egéből, nem tudott
mit szólni e váratlan parancsra.</p>
<p>Szótlansága feloldá a többi urak nyelvét: „Minek koczkáztatni
oly harczra a hadsereget, melyben mindenestül oda veszhet?“
morgának itt is amott is. „Az idő roszul volt választva Galambócz
ostromára.“ – „A király életét nem szabad szerencséltetni.“</p>
<p>És valóban Zsigmond próbálta már egy párszor, hogy mit tesz az,
ha egy megvert sereg a folyóviznek szorul, s nem volt kedve még
egyszer tört buzával élni, minővel Cserey Balázs táplálta őt futása
közben, vagy hetekig bujdosni a tengeren egy rosz lélekvesztőn,
mint a nikápolyi csata után: s rögtön, mi előtt Rozgonyi szóhoz
jöhetett volna, átküldé Péterfit a szomszéd halmokról alájövő
Amuráthoz fegyverszünet-kötés végett.</p>
<p>Részéről Galambócz ostromának abba hagyása volt igérve, miért
viszont a magyar seregeknek háboritatlan visszakelése a Dunán
köttetett ki.</p>
<p>Amurát két kézzel kapott az ajánlaton, ő több napokig nem lett
volna képes seregeit összegyüjteni, s Galambócz, a Duna vizétől
megfosztva, a jövő reggelen kénytelen leendett magát föltétlenül
feladni.</p>
<p>Péterfi erősen felkaftánozva tért vissza az elfogadott
fegyverszünet-kötéssel, <span class="pagenum"><a name="Page_43" id=
"Page_43">-43-</a></span> noha nyilván ő is jobb szerette volna azt
a kaftánt adójával együtt megütögetni, mint magára venni.</p>
<p>Rozgonyi komoly hallgatással engedelmeskedett a parancsnak,
leszedette a sok áldozattal elfoglalt bástyákról a kitüzött
zászlókat, a nehéz ágyukat hengereikre téteté s a parthoz rendelt
dereglyéken elkezdé a sereget visszaszállitani Lászlóvár alá.</p>
<p>Busan, mogorván keltek hajóra a csapatok, a félig romba dőlt vár
üszkei még füstölögtek, s a Dunán csendesen usztak alá az
elpusztult török hajóhad egyes égő gályái.</p>
<p>A lovasság már egészen át volt szállitva, a gyalogságnak is egy
része, csupán a lengyel csapat, a király testőrsége, s Rozgonyi
lándzsásai voltak még tulnan. A király, Rozgonyi és Cserni Száva,
mint illett vezérekhez, leghátul maradtak a visszavonulásnál.</p>
<p>E perczben, mikor már ők is hajóra akartak kelni, irtózatos
orditás támadt köröskörül, a thessaloniai basa és Feruz Bég,
boszutól ingerelve, a kötött fegyverszünet hűtlen megtörésével
rohantak a tulnan maradt kisded csapatra. Amurát, ki soha adott
szavát meg nem szegé, dühös izenettel futtatá nyargonczait a hütlen
támadókhoz, halállal fenyegetve mindenkit, a ki vissza nem tér. De
már akkor nem volt erő, mely a rohanó árt visszatartsa többé. A
durva csőcselék, melynek harczi becsületről fogalma nem volt,
veszett vadállati dühvel támadt a tulszorultakra.</p>
<p>A király testőrei egy pillanat alatt el voltak vágva a
dunaparttól s maga Zsigmond körül lön véve e dühös félmeztelen
alakoktól, kik a viadal hevében lehánytak magukról paizst és
<span class="pagenum"><a name="Page_44" id=
"Page_44">-44-</a></span> pánczélt, s földön csuszva furakodtak
lova alá, annak térdeihez vagdalva handzsáraikkal. A király
férfiasan védte magát, a rálőtt nyilak lepattogtak pánczéljáról, s
ágaskodó paripája tiporva gázolta a felé közeledőket. E perczben
érkezett oda Rozgonyi.</p>
<p>Paizsát elvetette a vezér s bal kezébe dárdát, jobbjába kardot
fogva, utat tört magának a királyig, ott dárdájával jobbra balra
öklelve széthányta a támadókat; s egy tágitó pillanatban kiugratott
vele a harczoló tömeg közől, s azzal hirtelen a Duna habjai közé
szöktetve a gyorsan oda érkező csónakok egyikére fölsegité a
királyt, s a mint ekkor ismét vissza akart fordulni a harczolókhoz,
a paripa felágaskodott vele s lovagjával együtt a folyam árjai közé
zuhant. A hab összecsapott fölötte.</p>
<p>E pillanatban az oda siető Cecilia hajója alig volt már tőle
néhány evezőnyomnyira. A nő kiálta férje nevét, látta, mint merült
el az a vizben, s sikoltva rohant a hajó szélére, utána akarva
magát vetni. A vele levők visszatarták, s nehányan a jobb uszók
közül leugráltak a folyamba, Rozgonyit kiszabaditandók.</p>
<p>Nehány percz mulva ismét felbukott az elmerült paripa, s a
magyarok örömsikoltva látták: hogy Rozgonyi is előtünik a ló
serényébe kapaszkodva.</p>
<p>Néhány török arnauta ez alatt észrevevé a vezér veszélyét,
szintén a Dunába szökött szájába fogott késekkel, a menekülő után
uszva. Itt a magyar és török buvárok közt véres tusa keletkezett a
viz között, a viz alatt, összeölelkeztek, s le-lebuktak a viz alá,
egymást késdöfésekkel gyilkolva, s száz lépéssel odább bukott fel
ismét az egyik, mig a másikat holtan vitte odább a viz.</p>
<p>E küzdés alatt Rozgonyi, neje hajójához ért, a kéz, mely
<span class="pagenum"><a name="Page_45" id=
"Page_45">-45-</a></span> fölsegité őt a födözetre, Ceciliáé volt,
a legimádottabb, a legbátrabb nőé; Rozgonyi elfulladtan rogyott
hölgye keblére, mindenki azt hitte, hogy elájult.</p>
<div class="figcenter"><a href="images/i002hq.jpg"><img src=
"images/i002.jpg" alt="" title="" /></a></div>
<p>E közben nőttön nőtt a zavar; a tul maradt magyar és lengyel
csapatok körül voltak özönölve az ozman hadaktól, egyes bajnok
küzdött egész vérszomju csapatok közepett. Csupán egy helyütt állt
meg egy csomóban nehány száz férfi, élükön a fekete lovaggal, kiket
nem birt helyükből kiverni az egész dühös had.</p>
<p>Rozgonyi feleszmélt a csatakiáltásra. Széttekinte. Meglátta a
küzdő fekete lovagot az ellenség csapatjai közepett. „Niger,
Niger!“ hangzék a harczolók jelkiáltása.</p>
<p>– Kardomat! Lovamat! kiálta Rozgonyi, talpra szökve. Utánam!</p>
<p>– Mit akarsz? kérdé tőle ijedten Cecilia, ki ápoló kézzel segité
őt magához tériteni.</p>
<p>– Nem látod ott azt a lovagot. Mindjárt ott vesz.</p>
<p>– Isten legyen irgalmas lelkének. Derék vitéz volt. Ő vezetett
utánad; de te nem fogod őt megmenthetni többé. Halálod itt a
hazának nem használ, s élted az enyim is.</p>
<p>– Az ő élte is a tied. E lovag Cserni Sztanisa. Paripámat elő!
kiálta Rozgonyi, s mig neje a fölfedezett név hallattára térdre
rogyott, Rozgonyi megsejdité paripáját a hajóhoz kötött dereglyében
s leugorva a födözetről, felszökött rá s parancsolta a legényeknek,
hogy evezzenek a parthoz. Ott kikapva egy csatlós kezéből a
harczbárdot, födetlen fővel, pánczéltalanul a mint volt, közibe
tört a küzködő csapatnak. <span class="pagenum"><a name="Page_46"
id="Page_46">-46-</a></span></p>
<p>Rozgonyi! Rozgonyi! hangzék az ujra éledő magyarok
harczkiáltása, mig a hajón maradt nő, reszkető kezeit az égre
emelve, térden állva imádkozott a csataorditás halálhangjai
közepett.</p>
<p>Mint a neki vadult him oroszlán, rontott az ozman had közé
Rozgonyi, hullott a ki elébe akadt; a kit sulyos harczbárdja
megütött, nem maradt ideje lelkét Istennek ajánlani többé. Soha sem
látták őt igy harczolni, mintha nem is látná azokat, a kik előtte
állanak, nyargalva vágtatott keresztül a legsürübb tömegeken. Mint
a gondolat, oly sebesen jutott el odáig, a hol Száva küzdött.</p>
<p>Gyalog volt már a fekete lovag, lovát leszurták alatta, paizsa
össze volt horpasztva, de bástya volt körülötte holttestekből s
egyenes kardjával nyugodtan viaskodva oszta jobbra balra
halálcsapásokat.</p>
<p>– Firuz! Firuz! orditá a törökség, s egy roppant óriás jelent
meg nehéz harczparipán, emberfő nagyságu buzogányát forgatva
kezében.</p>
<p>– Én vagyok Firuz Bég! orditá rekedt hangon a török, Száva ellen
törve. Tudd megmondani a más világon kutya, hogy ki volt az, a ki
megölt.</p>
<p>– Ide fordulj! ordita e pillanatban egy közbetörő lovag, hajadon
fővel, szétszórt hajakkal; véres harczbárdját csapásra emelve. A
török paizsát tartotta ellene; a lezuhanó csapás kétfelé szelte
azt, s az óriást válltól nyeregkápáig hasitva, lovastól együtt
halomra döntötte. „Én vagyok Rozgonyi!“ kiálta a lovag a lehulló
törökre s használva a rémülés pillanatát, mely a török <span class=
"pagenum"><a name="Page_47" id="Page_47">-47-</a></span> sereget az
óriás összeestével elfogta, oda szökött Száva mellé, azt karjánál
fogva óriási erővel felkapta lovára, s magához szoritva nyargalt
vele vissza a part felé, lehuzva fejét az utána repülő nyil és
kopja zápor elől.</p>
<p>– Ide, ide kiáltozák a parthoz érkező csónakokból; a király
saját hajóját is elküldé a vitézek megmentésére. De első volt
mindannyi közt Cecilia, ki csónakával a parthoz evedzve, oda várta
dobogó kebellel az érkezőket.</p>
<p>Szerencsésen eljutottak a parthoz. Rozgonyi leszökött lováról s
beugrott a készen álló csónakba. Cecilia megölelte őt és
megcsókolá, s akkor Száva felé fordult, s kezét felé nyujtva édes
vigasztaló hangon mondá neki: „Légy üdvöz szegény Száva!“</p>
<p>A lengyel megdöbbenve lépett vissza a csónaktól e szavakra,
szomoru szemrehányással fordult Rozgonyihoz: „Te megcsaltál,
elárultad előtte nevemet, most én is megcsallak téged,“ s azzal
hirtelen, mielőtt valaki meggátolhatta volna, felszökött Rozgonyi
paripájára, s visszarohant az ellenség közé.</p>
<p>– Megállj Száva, kiálta utána Rozgonyi, ki gyalog maradt a
csónakban. Hasztalan. Néhány pillanatig hallatszott még a
harczkiáltás. „Niger! Niger!“ azután mindig csendesebb lett s
tovább hömpölygött a zaj. Az utósó kard villogott még nehány
perczig az utósó bajnok kezében, végre az is lefeküdt az ellenségei
holttestéből vetett ágyra.</p>
<p>Cecilia el akarta rejteni könyeit. – Hadd folyni őket, – mondá
Rozgonyi, – látod, hogy mindenki sir, pedig senkit nem szeretett
ugy, mint téged.</p>
<hr class="chap" />
<p><span class="pagenum"><a name="Page_48" id=
"Page_48">-48-</a></span></p>
<h2>SOLIMAN ALMA.</h2>
<h3>I.</h3>
<p>A zultánnak örömünnepe volt.</p>
<p>Egyik diadalhir a másikat érte. Szárazról és tengerekről, a
világnak mind a négy része felől győztesen tértek vissza az ozman
hadseregek.</p>
<p>A föld leghatalmasabb királyai hajoltak meg a félhold hatalmától
s követeik meghódoló ajándékkal várakoztak a magas kapu előtt.</p>
<p>Egész Sztambul viszhangzott a diadalkiáltástól, a muezzim szava
helyett uj még uj örömhir kiáltotta meg az órákat. A nép betöltötte
az utczákat, a nők tarka csoportokban ültek ki a házak tetőire, a
gyermekek felmásztak a házak mellé ültetett platánokra s riadozva
zúgták szakadatlanul Solimán nevét.</p>
<p>Az Aja-Sofia templomától egész a Solimanje-mecsetig, hosszu
kettős sort képezének a felállitott janicsárok ezüsttől csillogó
rendei; a közbeeső ut hosszan be volt vonva a legdrágább perzsa
szőnyegekkel.</p>
<p>A két mecset között állt Mahmud siremléke, zöld és fehér
corynthi márványoszlopokból emelve, melynek aranyozott <span class=
"pagenum"><a name="Page_49" id="Page_49">-49-</a></span> rácsozatán
keresztül a thúja és czyprus sötétzöld bokrai s a rózsa és jázmin
eleven virági kandikáltak elő.</p>
<p>Átellenben e ragyogó keleties siremlékkel állt egy szomorubb
épület; elevenek sirja, a statusbörtön, melynek szűk
ablakhasadékain halavány holteleven arczok sáppadoztak ki a
napvilágra.</p>
<p>Minden ember ujjongott, örűlt, remélt, a pórnép pénzszórásra
gondolt, a katona sokszorozott zsoldra, a papok uj templomokra, a
hivatalnokok előléptetésre, és a foglyok szabadulásra.</p>
<p>Az idő gyönyörű volt. Kelő nap, keleti égen; egy elmult éjszakai
eső után a czyprusok illata ülte el a levegőt, az arany félholdak
sürűen ragyogtak a hattyunyaku minarettek tetején.</p>
<p>Egyszerre megdördűltek a serail ágyui, hirdetve: hogy a zultán
megindult a diadalmenetre, a bömbölő hangokat sokszorosan adták
vissza a távol hegyormok és a közel nép ajkai. A harsogó tábori
zene mindig közelebb, közelebb jött, kisérve egy szakadatlan
üdvözlő orditástól, mely nyomrul nyomra támadt, a hol a zultán
végig haladt.</p>
<p>Az egész roppant város élni látszék, a régi omladozott
palotákon, mik a görög császárok idejéből maradtak meg s a körűlök
halmozott apró faépületek tetőin tarka néptömeg lebegtette hosszu
kendőit, a sötétkék Bosporus árboczerdeje, a csonka szobrok mik a
házak körül fölmeredeztek, a három összefont kigyó szobra a
Hebdomon palota mellett, a sirkertek s a legtávolabb hegyek is
ujjongó, tolongó néppel voltak megrakva, <span class=
"pagenum"><a name="Page_50" id="Page_50">-50-</a></span> csak az
Aja-Sofia mutatott sötét élettelen képet óriási kúptetejével, és a
még sötétebb börtön.</p>
<p>A zaj, az üdvkiáltás, a tábori zene mindig közelebbről hangzott,
– egy pillanatra elcsendesűlt, midőn a zultán a Sofia templomhoz
érve, ott lováról leszállt s ájtatoskodni betért a mecsetbe. Azután
ismét ujra kezdődék a zaj és tolongás. Jött a végeláthatlan menet;
elől a csatákból megtért katonaság, mindennemű phantasticus
fegyverzeteikkel; itt fényesre csiszolt paizsok, középen kiálló
tőrhegygyel, gömbölyű sisakok, szeges buzogányok, amott turbános
nép, lengő kócsagtollal, gyöngyökkel rakott forgók, bogláros övek,
görbe kardok; majd czirkasz lovasság pikkely-pánczélokban,
tegezzel, puzdrával, hosszu, villogó hegyű dárdákkal s tekenős
paizszsal, arany-szegekkel kiverve; ismét puskás hadak, nehéz
ezüsttel vert hosszu lőfegyverekkel, fejükön vörös fesz, hosszu kék
czafranggal; majd a testőr spahik, selyemmel himzett keleties
öltönyükben, arab ménekein, fegyvereik markolatja smaragd- és
rubinttól ragyog; utánok, a tábori zenészek, csodás alakzatu
réz-kürtjeikkel, dobjaikkal, csengetyüikkel s mind e tarka csoport
között a felül lengő koszoruzott lófarkak, félholdak és szines
lobogók.</p>
<p>A katonaság után jöttek a hadi zsákmánynyal megrakott tevék
csoportjai, szerecsen fiuktól vezetve. A felhalmozott drága
edények, ragyogó boglárok és fegyverek egymásra hányt tömegében
három kirabolt ország kincseit lehete szemlélni.</p>
<p>A nép még kisérte szemeivel a feltollazott és csöngetyüzött
dromedárok sorait, midőn ismét uj jelenet vonta magára figyelmét.
<span class="pagenum"><a name="Page_51" id=
"Page_51">-51-</a></span></p>
<p>Két roppant elefánt közelgett, ormányaikban pálmaágat tartva, s
a hátukon vitt biborral és keleti shavlokkal beaggatott
tornyocskákból két csausz hányt arany és ezüst pénzt tele marokkal
a tolongó nép közé.</p>
<p>A pénzdarabokon czivódókat majdan a diadalszekerek dörgése
választá szét, mik négy fehér lótul vonatva a harczban elfoglalt
zászlókat hozták; utánuk jöttek a Bayadérek, karcsu tánczosnők,
piros rózsával koszoruzva, eszményi öltözetekben, miknek habkönnyü
kelméje oly átlátszó, mintha ködbűl volna szőve; szökdelő lábaik
alig látszanak a földet érinteni, mig a csengetyűs dobok, miket
fejük fölött összeütnek, ugy összehangzanak szemeik vad
villanásival.</p>
<p>Utánuk jött az imámok és dervishek hosszu bus csoportozata,
vezetve a fő Ulemától, csodás tagjártatásokkal s még csodásabb
énekléssel.</p>
<p>Végre jött maga a zultán, vezéreitől környezve.</p>
<p>Fejedelmi öltönye himezetén Persia kimeritette művészetét,
ragyogott turbánján és fegyverzetén rubin és gyémánt, de semmi sem
volt rajta oly fejedelmi, mint hosszu hófehér szakálla és semmi sem
ragyogott ugy rajta, mint villogó tűzszemei. Előtte vitte egy
főcsausz hófehér paripán a próféta zászlóját.</p>
<p>A körüle lovagló basák kelet minden pompájában ragyogtak, csupán
egy volt mindannyi közt egyszerü vas fegyveröltözetben, semmi
gyémánt, semmi kashmir rajta; egy délczeg dalias férfi, ki a zultán
jobbján lovagolt, – Ibrahim, a nagy vezér.</p>
<p>A zultánt riadó örömkiáltással fogadta a mozlem nép, mindenütt
<span class="pagenum"><a name="Page_52" id=
"Page_52">-52-</a></span> a merre járt, s a „Solimán!“ kiáltás közt
sürűn lehete hallani e nevet is: „Ibrahim!“</p>
<p>A zultánt követték háreme kedvencz hölgyei a Kislar Agától
vezetve, a ki utálatos fekete vén ember volt s valamivel kevesebb
mint férfi.</p>
<p>A hölgyek mind aranyozott palankinban vitettek, legelől egymás
mellett a Sultana-Valideh, a zultán anyja, s a Sultána-Aseki,
Solimán kedvencz neje, utánuk a többi hölgyek, a zultán nejei és
leányai, mind valami fényes ragyogó fátyollal leteritve, mely ugy
tűnt fel arczaikon, mintha félig átlátszó aranynyal volnának
fedezve.</p>
<p>A menet után ujra az elébbi sorozat ismétlé magát, dervishek,
almék, diadalszekerek, pénztszórók és tarka fegyveres nép.</p>
<p>A mint Solimán Mahmud siremlékéhez ért, ott megállt, feltáratá
annak aranyozott rácskapuit. Intésére nyolcz fekete rabszolga
félreháritá a czypruslombokat, mik a szőnyegekkel teritett
mausoleumot elfedék, másik nyolcz egy nagy márványlapot emelt fel
egy rejtett mélység nyilásáról s ekkor egy aranycsapot megforditva,
a mely üregből roppant vizoszlop lövelt föl, szivárványszineket
vetve körül a rásütő naptól. Egy szökőkút volt az, melylyel Solimán
népeit meglepé; a legnagyobb jótékonyság kelet forró éghajlata
alatt.</p>
<p>A meglepett nép kitörő üdvkiáltással fogadá a zultán kegyét, ki
ekkor balra fordulva, hol a sötét épület állott, inte a
tömlöcztartóknak, azok föltárták a csikorgó kapukat s a börtön
szomoru lakóit megszabaditva lánczaiktól, kibocsáták mind a tomboló
tömeg közé, az élő napvilágra. <span class="pagenum"><a name=
"Page_53" id="Page_53">-53-</a></span></p>
<p>Az üdvkiáltás még egyszer oly magos lőn. Solimán tovább
lovagolt, szemei még jobban ragyogtak, mint egyébkor. Egy köny
ragyogását lehete bennök látni.</p>
<p>A Solimánje mecsethez érkezve a zultán, leszállott lováról,
leteritteté szőnyegét, leborult imádkozni, melyet buzgóan végezve,
megtörlé kezével arczát, meghajtá magát jobbra és balra a két
láthatlan angyalt üdvözölve, kik török hit szerint az imádkozó
mellett két felül állanak, s azzal átadta Ulemának és imámoknak az
uj templomot, melyet akkor épittetett, márványnyal és mozaikkal
kirakva s arabeskekkel kifestve.</p>
<p>Minél tovább ment, az örömkiáltás annál jobban nőtt. A nép, mely
az elszórt pénzt fölszedé, s az uj szökőkút kristályvizét izlelte,
a foglyok, kik börtönükből kiszabadultak, s a papok, kik uj
templomot kaptak, mely pompában s a Korán mondatai
nagyszerűségében, mik fekete márványra aranybetükkel voltak vésve,
még az Aja-Sofiát is fölülmulta, és a katonák, önmaguk látásától
ittasak, nem szűntek meg Solimán nevét viszhangoztatni. Az
erkélyekről hullókoszoruk zápora boritá utját s a hölgyek illatos
viz harmatát hinték le rá.</p>
<p>Itt jutott vissza a serailba, melynek ajtai bezáródtak a tömeg
előtt, csupán a zultán kiséretét, papjait és hárem hölgyeit
bocsátva keresztül, mig a nép a kapun kivül maradt, uj örömhirt
várva az erkélyen megjelenendő kikiáltótól.</p>
<p>A diván gyöngyházzal kirakott teremében trónja párnájára ülve
maga elé szólitá Solimán országa legfőbb embereit, s egyenkint
mindeniket külön megajándékozá s magasabb hivatalra emelte. A
hirnök minden uj kinevezést trombita-harsogás <span class=
"pagenum"><a name="Page_54" id="Page_54">-54-</a></span> mellett
adott tudtul a népnek, s a nép harsogó kiáltásban adá tudtul öröme
nagyságát.</p>
<p>Mindenki beteljesülve látta vágyait. E nap örömnap volt
mindenkinek, mely a legmerészebb reményeket gyümölcsözőkké
tette.</p>
<p>Csupán egy volt még hátra, ki jutalmát el nem vevé: Ibrahim.</p>
<p>Őt hagyta legutoljára Solimán.</p>
<p>Mindenki feszülten leste, mi tisztelet várhat arra, a ki már
legnagyobbat elérte, a mit a zultáni koronán alul birni lehet s
midőn a zultán maga elé szólitá Ibrahimot, mindenünnen irigy szemek
tekintének felé, ohajtva, hogy hulljon le az, a mi már magasabbra
nem mehet.</p>
<p>A zultán szeretetteljes arczczal tekinte Ibrahimra.</p>
<p>Országom nagyjai közt legnagyobb vagy Ibrahim, szólt a
nagyvezérhez, im én téged még nagyobbá teszlek. – Ime összegyült
agák, bégek, basák, padishahk és imámok, hajoljatok meg Ibrahim
előtt; én őt fiammá fogadom, ki divánom vánkosán jobb felől fog
mellettem ülni. Hirnök kiáltsd ki a népnek, hogy Solimán Ibrahimot
fiává nevezte ki.</p>
<p>A nép örjöngő örömkiáltása megreszketteté a palotát, s a divánba
gyűlt országnagyok mellükön keresztbevetett karokkal hajoltak meg
Ibrahim előtt, ki szomoruan sohajta fel s szemeit a földre
szegzé.</p>
<p>– És hogy ne csupán név szerint légy fiammá fogadva Ibrahim, ime
lépj e rostélyzathoz és nyisd fel azt.</p>
<p>Az agák szöktek Ibrahimot megelőzni a szolgálattételben.
<span class="pagenum"><a name="Page_55" id=
"Page_55">-55-</a></span> Solimán intésével visszatérité őket:
„egyedül Ibrahimot illeti annak felnyitása“ monda.</p>
<p>Ibrahim oda lépett a rostélyhoz, felnyitá azt, a rostélyon tuli
nehéz selyem függöny kétfelé vált s a rejtekből egy csodaszép hölgy
lépett elő, egy karcsu eszményi alak, rózsaszinü kaftánkában, oly
lenge, oly aetheri, hogy az ember szinte fél, hogy eltörik az
öleléstől.</p>
<p>Ibrahim a fátyolon keresztül is megismeré a kedves szép
gyermeket; gyakran látta őt meleg nyári estéken asszonyaival a
Hellesponton hajókázni s nem egy szerelmes szót váltott már vele
titokban.</p>
<p>– Ahidalla! rebegé, reszketve szerelem- és meglepetéstől.</p>
<p>– Ő leányom, ki által fiam leendsz. Monda a zultán gyöngéden, s
a divánjához járuló gyermek arczáról föllebbenté a könnyü
fátyolt.</p>
<p>Ah, minő szépséget takart föl akkor! Ez arcz az ezeregyéjszakai
tündérek egyikére emlékeztetett, kik hivatva voltak az embereket
őrültekké tenni a gyönyör által Ibrahim térdére rogyott, ugy
fogadta keblére az imádott hajadont, s a körülállók egy gondolat
volt olvasható; e gondolat: hogy Ibrahimnak meg kell halni.</p>
<p>Ennyi gyönyör, ennyi dicsőités több volt, mint elég arra, hogy
életével bünhödjék érte, a ki azt elfogadta.</p>
<p>Solimán nem látott örömkönyeitől, Ibrahimot szerelme tette
vakká, de a nő szemei mindig ébren vannak, midőn szerelme tárgyát
veszély fenyegeti.</p>
<p>A zultán összecsókolá kedvencz gyermekét s ölébe ültetve,
<span class="pagenum"><a name="Page_56" id=
"Page_56">-56-</a></span> hizelgő hangon monda neki: „kérj tőlem a
mit tudsz, e perczben ha országom felét kérended is, megadom.“</p>
<p>Ahidalla apja térdeihez borult s reszkető hangon szólt.</p>
<p>– Atyám, hatalmas zultán, mindent adtál nekem, a mi e földön
boldoggá tehet, nincs mit kivánnom egyéb, mint hogy e boldogságom
tartós legyen. Azért igérd meg nekem azt, és esküdjél meg reá, hogy
férjemet Ibrahimot, akárki és akármit mondjon is egykor felőle,
soha megöletni nem fogod.</p>
<p>– Mi jut eszedbe ez órában leány?! kiálta fel Solimán
elszörnyedő arczczal.</p>
<p>– Ne légy irántom haragos oh atyám. Én tudom: hogy a nap, miután
delet ért, aláfelé megy. Sokszor láttam palotádban ismerős boldog
arczokat, mik jó kedved napvilágában ragyogtak; hallottam másik
éjjel bevarrott zsákokat nehéz terheikkel a tengerbe hullani s a
boldog kegyenczeket nem láttam azontul körüled. Néném egyikét nem
rég Ajasz basának adtad nőül, a ki első volt kegyenczeid között,
nem rég Ajasz basa a magyarok által megveretett, s azóta néném
szürke gyászruhát visel, s ha férjét kérdik tőle, könyez. Oh atyám
veszélyes ott lakni, hol a villámok teremnek. Te nekem kérni
hagytál országaidból, én nem kérek tőled egyebet, mint hogy ne öld
meg azt az embert, kit most fiadnak fogadtál s kit legjobban
szeretsz.</p>
<p>Solimán elkomorult; tekintete az alatt mig leánya beszélt, néma
szemrehányással járt végig udvarnokain, kiknek örök cselszövényük
egymás közül a legnagyobbakat megbuktatni, annyi áldozatot
juttatott eszébe. Ahidalla leborult atyja ruhájának <span class=
"pagenum"><a name="Page_57" id="Page_57">-57-</a></span> szegélyét
csókolni, Solimán pedig inte az Ulemának, hogy hozza elő az
Alkoránt.</p>
<p>Az Ulema lassu léptekkel közeledék a zultánhoz, a nehéz
zöldboritéku szent könyvet hozva két kezében, hosszu sovány arczán
semmi vonás sem változott, ugy nyujtá a Koránt Solimán elé.</p>
<p>A zultán fölkelt, jobb kezét a Koránra tevé, baljával leánya
kezét fogta meg. Az udvarnagyok leborultak a földre, homlokaikkal a
padozatot érintve, s azon helyzetben maradva, mig a zultán esküvék;
hogy Ibrahimot, hogy mig ő élni fog, bármi következzék az idők
folytán, soha meg nem fogja öletni és megöletni nem engedi, azután
Ibrahimhoz lépett, megölelte, megcsókolá, s maga mellé ülteté jobb
felől, mig Ahidalla lábainál foglalt helyet.</p>
<p>Az udvaronczok még egyszer lehajták magukat a földre, után
mormogva.</p>
<p>„Lu illah, il Allah!“</p>
<p>Künn a tomboló néptömeg „Solimán és Ibrahim“ neveit üvölté
kicsapongó örömében.</p>
<h3>II.</h3>
<p>A zultánnak rosz napja volt.</p>
<p>Egyik gyászhir a másikat érte. Kisded várak, apró hadseregek
álltak ellent roppant hadainak, összetörték vezéreit, megsemmisiték
terveit. A Zrinyiek maroknyi hada egy egész országot védett óriási
hadereje ellen, a tengeren Dória János <span class=
"pagenum"><a name="Page_58" id="Page_58">-58-</a></span> verte szét
hajóhadait, majd itt, majd amott lettek vezérei árulókká,
szövetségesei vazalljai pártot ütöttek ellene.</p>
<p>A zultán haragra volt gerjedve, s haragját népein tölté, egy nap
alatt kiürité minden börtönt s más nap ujra megtölteté azokat, a
halál minden nemei segitének pusztitó haragjának.</p>
<p>Az emberek elbujtak házaikba, a Besestán bezáratott, az ápoló
házakból kiüzettek a koldusok, helyt adandók a sebesülteknek, jaj
volt annak, ki a zultán szeme elé került, sohasem volt bizonyos,
hogy egy visszatetsző moczczanásért nem fog-e megöletni?</p>
<p>Nagy kemény bőjt volt kihirdetve az egész országra, a templomok
előtt a dervishek szakálukkal söprék a földet, orditva: Allah,
allah, Illeha Mahomed, rasul allah usár!! Stambul utczáin járt a
bucsujáró gyászmenet, zsákba öltözött papok, megtépett szakállal
mentek legelől, egy óriási ravatalt emelve vállaikon, mely eltört
kardokkal és kézivekkel volt tetézve, nyomukban jött a hadsereg
vérrel fecskendett ruhákban, sirva és Allaht orditva, s korbácscsal
verve hátukat, utánuk a harczban elesettek üres lovait vezették
halálra itélt keresztyén rabok, kik közül minden száz lépésnyire
egyet megöltek. Jöttek azután a janicsárok, övig mezetlenül,
derekaik tövissel körülövezve, vállaikon a harczban elesett vezérek
koporsóit hozták kiáltozva: „Allah, Jeri, Muffa, Ai!“ Tovább
hangzott a szomoru ijesztő gyászzene, a posztóval bevont dobok, s a
sikoltó tilinkók, miknek hangja a gyermeksiráshoz hasonlit: itt
egyszerre arczra borult az egész nép; oly látvány következék,
melyet nem volt <span class="pagenum"><a name="Page_59" id=
"Page_59">-59-</a></span> szabad látni a pórnép szemének, két felől
kivont karddal mentek a csauszok, a ki föltekint, annak fejét
rögtön elütendők; közepén ment harmincz basa, mezitláb; összekötött
kezeikben egy-egy tevefarkat hordva, fejeik vérbemártott kendővel
körültekergetve és a basák között jött a nagyvezér egy sánta
öszvéren, feje vérbe mártott kék kendővel becsavarva, szakálla
hamuval hintve, egyik kezében hozta a „veszély zászlóját“ a másik
kezében egy nádszál volt, melylyel saját fejét verve kiáltoza:
„Offát millei Zaffái!“ Körül orditott, sírt a nép s a port csókolta
fel a földről. Végre jött két elefánt, szürke lepellel bevonva,
melynek hátárul apró réz aspereket szórtak a nép közé; – befejezte
az iszonyu jelenetet az őrjöngő dervishek csoportja, kik széditő
keringéssel orditák: „Allah Buffaj! Allah Mitrei Chrestinnai! Oh!“
s mezetlen testüket éles késekkel szurdalák, hogy a vér köröskörül
fecskendett róluk. Igy járt a gyászmenet templomrul
templomra<a name="FNanchor_1" id="FNanchor_1"></a><a href=
"#Footnote_1" class="fnanchor">1)</a>.</p>
<p>Végre rettenetes átkot esküdött a zultán, hogy azt, ki még egy
gonosz hirt tudtára merészlend adni, a város legmagosabb hegyén
huzatja karóba.</p>
<p>Az udvaronczok reszkettek és hallgatának.</p>
<p>Ekkor jött a hire: hogy Gritti, a zultán legkedvesebb
megbizottja, ki alkudozás végett küldetett a portától, Erdélyben a
magyarok által fiastul együtt lenyakaztatott.</p>
<p>Az eseményt lehetetlen volt elhallgatni, s ki legyen oly merész,
hogy megmondja azt a haragjában beteg zultánnak? <span class=
"pagenum"><a name="Page_60" id="Page_60">-60-</a></span></p>
<p>A sápadt, sovány Ulema volt az, ki elébe lépett. Solimán megölő
tekintettel pillanta rá fekhelyéről.</p>
<p>– Mi baj megint? Rosz hirt ne mondj, ha élni szeretsz. A
hallgatás arany.</p>
<p>– Meghajtom fejemet előtted kegyelmes ur, tiéd az. Semmi sem jó,
semmi rosz a nap alatt. Allah előre végze el mindent s tőle rosz
nem jöhet. Most hozatott hirül, hogy küldötted és megbizottad
Gritti – a magyarok által megöletett.</p>
<p>A zultán felorditva szökött fel fekhelyéről, szemei vérben és
tüzben forogtak.</p>
<p>– Ulema! te tréfálsz a halállal, hogy e hirt szemembe mered
mondani!</p>
<p>– Nem uram! te a rosz hír mondójára itéltél halált, az enyim nem
az. Grittinek jó volt meghalni, mert áruló volt ellened.</p>
<p>– Nem hiszem.</p>
<p>– Magának akarta ő Erdélyt és Magyarországot s szövetkezett,
hogy téged trónodról letaszitson.</p>
<p>– Holtat rágalmazol Ulema! – Kivel szövetkezhetett volna? –
Kinek van a világ fejedelmei közt elég hatalma engemet trónomon
csak meg is ingatni?</p>
<p>– Annak, kit magad tettél ily hatalmassá.</p>
<p>– Nem értelek, – nevezd meg. Allahra! Holtakat akarok ma
csinálni.</p>
<p>– Nevét ki nem mondom kegyelmes ur, mert lehet, hogy azt rosz
hirnek vennéd, hanem ime olvasd e leveleket, mik Gritti irományai
közt találtattak, s magad add tudtul a gonosz hirt magadnak.
<span class="pagenum"><a name="Page_61" id=
"Page_61">-61-</a></span></p>
<p>A zultán kezébe vette a leveleket, s végig futott rajtok
tekintetével. Arcza elhalaványult, az iratok kihullottak reszkető
kezéből.</p>
<p>– Ibrahim! rebegé, kezét forró homlokára csapva; „Ibrahim!“
hörgé ujra s arczát divánja vánkosai közé rejté.</p>
<p>– Ő volt az, – ő az. Viszonza az Ulema, ezért tért vissza a
persa hadból parancsod ellenére.</p>
<p>Solimán hörögve takarta el könyes arczát, mintha egy halálra
sebzett oroszlán sírna.</p>
<p>Azután fölemelé fejét s egyszerre hideggé vált arczczal fordula
az Ulemához.</p>
<p>– Megesküvém, ugymonda, hogy éltemben nem fogom és nem engedem
őt megöletni.</p>
<p>– Ugy volt kegyelmes ur, az Alkoránra esküvel.</p>
<p>– S az Alkorán szent könyv.</p>
<p>– Valóban az. E szent könyvre esküvél, hogy a mig élsz, nem
öleted meg őt; de e szent könyvben irva van e mondat: „a ki
aluszik, az nem él.“ Tehát ölesd meg őt mikor alszol. Igy nem
életedben öleted meg őt, mert a Korán azt mondja: „a ki aluszik nem
él.“</p>
<p>– Te mondád. Szólt a zultán s elbocsátá az Ulemát.</p>
<p>Este eljött hozzá leánya Ahidalla, gyöngéd mandolin zenével űzve
az ősz apa gondját. Solimán sokáig mulatott vele, kérdezősködött
gyermekeiről, megcsókolta homlokát s jó éjt kivánva neki, elbocsátá
őt férjéhez.</p>
<p>Azután kioltottak minden mécset a serailban, bezárták a kapukat,
jeléül: hogy a zultán lefeküdt. <span class="pagenum"><a name=
"Page_62" id="Page_62">-62-</a></span></p>
<p>Az Ulema ott őrködött hálóterme ajtajában; s mikor a muezzim az
éjfélt énekelte, belépett a szobába, megtudandó, ha alszik-e a
zultán.</p>
<p>– Ébren vagyok, szólt Solimán meglátva a belépőt. Az Ulema ismét
csendesen visszahuzódott.</p>
<p>Mikor a muezzim a második órát énekelte éjfél után, ismét
belépett az Ulema. A zultán mégis ébren volt.</p>
<p>Az éj vége felé fordult már, a kakasok el kezdtek szólani, az
Ulema beüté fejét a szőnyegen. „Nem alszom!“ hangzék elébe.</p>
<p>Már a hajnal látszott derülni. Az Ulema fáradtan ült le a
küszöbön és elaludt; nem sokára valaki felrázta álmából,
felrezzent. A zultán állt előtte egészen felöltözködve.</p>
<p>– Te aludtál el nem én.</p>
<p>Solimán egész éjjel le nem hunyta szemeit.</p>
<p>Másnap a sors ugy hozta magával, hogy az egész napot családja
körében töltse. Ahidalla, ki még most is kedvencze volt, oda ült
apja ölébe s ősz szakálát czirógatva játszadozott vele. Ibrahim még
most is legdélczegebb, legderekabb volt mindazok között, a kik ott
körüle jártak. Solimán ugy szeretett volna nekik valamit
megmondani, csak egy intő suttogást, hogy távozzanak e helyről,
menjenek, hol rájuk nem lehet találni, de az Ulema ott állt mindig
háta mögött s őrzé minden szavát, minden arczvonását.</p>
<p>És ismét eljött az est. Az Ulema ott virrasztott a zultán
hálószobája küszöbén. És ismét hiába. Solimán egész éjjel nem
tudott elaludni.</p>
<p>A harmadik éj első felét ismét ébren látta lefolyni a zultán,
<span class="pagenum"><a name="Page_63" id=
"Page_63">-63-</a></span> még hallotta a muezzim dudolásának első
szavait, de már az utolsókat nem, akkora elnyomta az álom.</p>
<p>És álmodott.</p>
<p>Leánya Ahidalla rohant oda fekhelyéhez kétségbeesett
tekintettel, tépett ruhával, szétszórt hajfürtökkel.</p>
<p>Mit akarsz? kérdé az álomlátási képtől.</p>
<p>– Ibrahimot meggyilkolják a te parancsodra! És te nekem
megesküvél, hogy nem fogod őt megöletni.</p>
<p>– Bolond vagy, Ibrahim itt ül jobbomon ülj ölébe, csókold meg.
Látod hogy él.</p>
<p>A zultán álmodott s künn hálószobája előtt a testőrök egy
halovány nőt tartóztattak fel, ki oda akart hozzá rohanni. – „A
nagy ur aluszik,“ mondának neki.</p>
<p>S a zultán ujra álmodott.</p>
<p>Ismét ott volt előtte Ahidalla, összekulcsolt kezekkel veté
magát lábaihoz sikoltva: „Ibrahim ártatlan, hazugul rágalmaztatott,
ne gyilkoltasd meg őt.“</p>
<p>– Nem hal meg, monda a zultán, nem hittem, a mit mondtak ellene;
– ha igaz volt, megbocsátom neki, eredj haza és légy nyugodt.</p>
<p>S másodszor is elüzték a testőrök az alvó zultán ajtajától
rimánkodó leányát, legkedvesebb kegyenczét, a szerencsétlen
Ahidallát.</p>
<p>És ujra álmodott a zultán.</p>
<p>Holthalaványan jött elébe Ahidalla, hozta az Alkoránt, fehér
ujjával rámutatott: „megesküvél“ rebegé alig hallhatóan.</p>
<p>A zultán borusan felelt. <span class="pagenum"><a name="Page_64"
id="Page_64">-64-</a></span></p>
<p>– Jól tudom, távozzál előlem. Férjed bűnös, de megesküvém, hogy
nem öletem meg. Hagyjátok el sietve országomat. Menjetek
Palesztinába. Rejtsétek el magatokat; te pedig légy boldog, gondolj
reám és szeress.</p>
<p>És látta azután, mint ültek lovaikra Ibrahim és Ahidalla.
Siessetek! siessetek! kiálta utánuk, a porfelleg elnyelte
alakjaikat, lovaik dobogása elhangzott, hajóra ültek, a hajó elvált
a parttól, a szél kifeszité vitorláit, a távol elnyelte
alakját.</p>
<p>– Allah nauy! sóhajta a zultán megkönnyebbült lélekkel, ők meg
vannak szabaditva.</p>
<p>E perczben harmadszor űzték el az őrök Ahidallát, ki szétszórt
hajjal, tépett öltönyben kétségbeesve erőszakolta a bemenetelt
atyja hálóteremébe. „A nagyur alszik“ mondának neki.</p>
<p>– Allah nagy! Én megmentettem őket, monda az álmodó zultán.</p>
<p>E perczben lépett hálóteremébe az Ulema, egy szőnyeggel letakart
ezüst tálat hozva kezében.</p>
<p>A zultán felébredt. „Mi az!“ kérdé felriadva fekhelyéről.</p>
<p>Az Ulema feltakarta a szőnyeget; az ezüst tálról egy véres
halavány fő bámult holt szemekkel a zultánra.</p>
<p>– Ibrahim! hörgé eliszonyodva Solimán s visszarogyott
fekhelyére<a name="FNanchor_2" id="FNanchor_2"></a><a href=
"#Footnote_2" class="fnanchor">2)</a>.</p>
<hr class="chap" />
<p><span class="pagenum"><a name="Page_65" id=
"Page_65">-65-</a></span></p>
<h2>KORONÁT SZERELEMÉRT.</h2>
<h3>VIZKERESZT ÜNNEPE.</h3>
<p>Még akkoriban nagy ritkaság volt Erdélyben az orgona, kivált a
kálvinista templomok csaknem mindenütt nélkülözték ez Isten
dicséretére rendeltetett hangszert, csupán Majosfalván volt egy,
melyet Bethlen Gergely uram készittetett Németországban, e kis
mezőváros temploma számára. Bernard mester az akkori leghiresebb
orgonakészitő, megértve, hogy a megrendelt munka fejedelmi ivadék
számára készült, nem restelé a fáradságot annak kiállitásában,
megcsinálván annak öreg sipját alabástromból, a pedal brugókat
aranyozott vastag papirosból, s az előtéren álló fuvolasipokat
valóságos öntött ezüstből, s felkészitvén azokat aranyozott
rácsokkal és arabeszkekkel, a mint az akkoriban kegyes divat
vala.</p>
<p>Bethlen Gergely uramnak ugyan volt Küküllő-várban saját családi
temploma, melyben a pompás orgona szépen elfért volna; hanem ő azt
mondá, miszerint ő azt nem a maga, hanem az Isten dicsőségére
szerzé, s ekként került a pompás hangműszer aranyozott és
ezüstözött alkatrészeivel a kisded kálvinista szentegyházba,
<span class="pagenum"><a name="Page_66" id=
"Page_66">-66-</a></span> nem kis munkába kerülvén a helybeli
lelkész, nagytiszteletü Gernyeszegi Menyhért uram ellenszegülésének
legyőzése, ki is – saját szavaiként – átallotta a dudát behozni a
templomba, s még nagyobb gondot adván az orgonának felállitása,
melynek legnagyobb sipja tizenhat láb magas vala, ugy hogy a
tetejéről mind le kellett szedni az aranyozott czirádákat, ha azt
akarta, hogy elférjen az alacsony imaházban.</p>
<p>Bethlen Gergely uram azonban már most az orgonája kedvéért
minden vasárnap eljárt a templomba, két szép hajadon leányával
együtt; a két szép leány kedveért pedig ugyancsak a környék
fiatalsága választá az imaházat buzgólkodása helyéül, ugy hogy
rövid idő alatt nem volt látogatottabb szentegyház Küküllő
vármegyében a majosfalvinál, a holott is nagytiszteletü Gernyeszegi
Menyhért uram vasárnaponkint az egybesereglett gyülekezetet együtt
és egyenkint, kor, nem s rang különbség nélkül ugy megmosta, ugy
megfeddé, ugy megdorgálá, hogy Ezsaiás próféta sem tette jobban a
maga idejében.</p>
<p>Ezer hatszáz kilenczven után irtak ötben, a midőn ez történt a
majosfalvi szentegyházban, vizkeresztnek ünnepében.</p>
<p>Bethlen Gergely uram tudnillik ekkor is szokása szerint alájövén
Küküllő-várból kisebbik leányával Ilonkával, – a másikat Katalint
az ifju Kendefi Gáspár vitte az előtt két héttel Bodonba férjhez, –
hátrahagyá szánkóját a jó ur a templom keritése mellett, s betérvén
a paphoz, a ki rendesen meg szokta őt várni, vele együtt mene a
templomba, előre bocsátván a papot, s kezénél fogva vezetvén
leányát, s akképen foglalva helyet a fényesre festett padon.
<span class="pagenum"><a name="Page_67" id=
"Page_67">-67-</a></span></p>
<p>A pap bejöttével megzendült az orgona, a hivek felálltak,
felálva elénekeltek egy hosszu verset, azután leültek, hozzáfogtak
a XXXVIII. zsoltárhoz, azt végeslen végig elénekelték, maga is
pedig Bethlen Gergely uram oly buzgón, oly lelkismeretesen énekelt
a hivekkel együtt, hogy avagy csak egy sort is el nem mulaszta a
zsoltárból, csupán csak az orgonista által minden vers után
elkeritett kacskaringós kikezdő czikornyák alatt akadván ideje,
mellette ülő leányával zsörtölődni, ki előtt a kinyitott könyv most
is a kezdő lapon volt. ‚Hát te mért nem énekelsz?‘ – „Jaj igy is
meg vagyok fagyva, hát ha az a kis meleg is kimegy belőlem!“</p>
<p>Bethlen Gergely uram oldalt vetette magát e szóra, Ilonka
szokott neki olyan feleleteket adni, hogy övé maradt az utolsó szó,
s mégis ő volt Gergely ur legkedvesebb leánya, mint ki a jó
ötleteket – még saját rovására is – különösen szerette.</p>
<p>Gergely ur mintegy negyvenöt éves lehetett ez idő szerint,
kisded, zömök, kurtanyaku férfi vala, a fején levő sürű haj egészen
meg volt őszülve s rövid üstökre kanyaritva, homloka mindig le volt
a szemére huzva, mintha mindig haragudnék, pedig nagyon is ritkán
haragudott; szokása volt kurta bajuszát rángatni, ha valami nem
volt inye szerint, s ha valamit roszalt, annak legvilágosabb jele
volt az, hogy orrát megduzva egyet mordult a torka fenekéből, a
dolmánya zsinorjait egyik oldalról a másikra gombolá, a harag
kitörése pedig csak egy perczig tartott nála, ugy hogy ha akkor ült
a mikor megharagudott, mire fölkelt már megszégyenlé magát.</p>
<p>Az ének elmult, következett a predikáczió, nagytiszteletü
<span class="pagenum"><a name="Page_68" id=
"Page_68">-68-</a></span></p>
<p>Gernyeszegi Menyhért uram felment a kathedrába, a hivek sok
köhögés után helyreverték magukat, s várták csendben a hirdetendő
igét.</p>
<p>Mint már tudjuk, a nagytiszteletü ur kemény dolgokat szokott a
gyülekezet épületére felhordani, a mai textus ilyen formán hangzott
Ezsaiásból:</p>
<p>„Ordits kapu, kiálts város! mert eljön az Urnak rettenetes
napja!“</p>
<p>Az emberek elkékültek, elhalaványultak, Bethlen Gergely uram
nyuszt-prémes dókájában burkolózva, hátravetette magát székében,
mintegy előre érezve a zivatart; csupán Ilonka arcza volt nyugodt
és ábrándozó, nagy sötétkék szemei nem keresték a szónok élő
márványarczát, az ablakon az esti nap búcsu alkonysugára sütött be,
keblét egy önkénytelen sohaj emelé, lelke tul volt a templomon, tul
az égen, még annál is közelebb az Istenhez, – ő szeretett.</p>
<p>A pap ekként kezdé hiveit megszólitani:</p>
<p>„Gyilkosok, tettetők, csalók, hitszegők, istentagadók,
hazaárulók! Miért jöttetek e szent helyre?“</p>
<p>„Üm,“ dörmögé magában Bethlen ur, még mélyebben huzva magát
dókájába.</p>
<p>„Hogy mertek Isten szine előtt bűneitek sokaságával megjelenni?
Nem féltek-e annak haragjától, kinek nevét szájatok kimondja?
Széttekintek rajtatok és nem látom közöttetek azt az öt igaz
embert, a kikért megtartandja az ur Zsodomát és Gomorát. Mindenütt
bűn, iszonyat, veszedelem. Látom a fiut, ki apja halála után
sohajt; látom az asszonyt, ki férjének szemben <span class=
"pagenum"><a name="Page_69" id="Page_69">-69-</a></span> hizeleg, s
szemével másra tekint; látom az árvák megrontóit, kik testvéreik
megnyomoritásával szereznek maguknak veszendő kincseket.“</p>
<p>„Jól van, nagyon jól van,“ mormogá magában Gergely ur, szokás
szerint nem állhatva, hogy bele ne szóljon a predikáczióba.</p>
<p>„Meg van vesztegetve a nép, a konkoly kikelt mindenütt s bevette
magát a várakba, ugy mint a kalyibákba; mig a közönséges gonosztevő
dénárokat rabol, addig ti főurak az országot fosztogatjátok;
veszekedtek a hivatalokon, s a közinségből gazdagultok; ime Sándor
Ádám uram milyen bogláros mentében mutatja magát, pedig Isten ember
tudja: hogy két kesely paripával jött be az országba. Ti magatok
mentek rosz példával elő, megbüntetitek a gyilkost, a ki egyet
megölt, s ti magatok háborut csináltok az országnak, mely nélkül
ellehetett volna; jaj ti reátok! az özvegyek és árvák siralma az
egekre száll föl ellenetek.“</p>
<p>„Üm üm“ dörmögé Gergely ur, bajuszát rángatva s fejét csóválva.
„Jól, jól van pap uram. Jól van.“</p>
<p>„Behoztok törököt, tatárt, kuruczot, labánczot az országba, s
mig az szerte pusztit, rontja a népet, égeti a falvakat, ti
felveszitek magatokat váraitokba s onnan nézitek a romlást.“</p>
<p>„Üm. Ez rám szólt“ mormogá Bethlen Gergely uram, üstökét
borzalva.</p>
<p>„Pedig hiába építettétek erős váraitokat, por és hamu minden
erősség, melyet az Ur lehelete megillett és menten leomlanak, de
kősziklára épitett ház az Istenben való bizodalom, az <span class=
"pagenum"><a name="Page_70" id="Page_70">-70-</a></span> igaz hit!
és ti e hitet is megvetitek, elhanyagoljátok, kicsúfoljátok. A
hajdani buzgóság, az ősi önfeláldozás, nem találtatik sehol.
Cserélik, berélik a hitet, mint az uj ruhát, ma rácz, holnap
unitarius, holnapután török, ki mint hasznát látja. – Ime Pünkösti
László uram, mily áhitatosan hallgatja az Isten szavait, pedig csak
a mult héten igérte meg Apor István uramnak, hogy pápistává leszen,
majd akkor ő is kap valami részt a testamentomban; ime László
Mihályné asszonyom kiadta kezéből mind a két fiát Kolozsvárra,
mintha itthon nem lenne már nekik mit tanulni, s most ott a
tisztelendő jesoviták olvasóval és képes könyvekkel dugdossák a
gyermekek zsebeit. Ime Mihács Mihók uram bolond fővel azt beszéli:
hogy ő minden vallásból hisz valamit, a zsidóból a szombatot, a
törökből a sok feleségtartást, pedig lészen ő neki egyformán része
a poklokból minden vallás szerint; sőt még Hentner Jónás uramat is
itt kell látnom, a ki már két héttel ezelőtt convertált, hogy
valami hivatalba promoveálódjék, s most is csak azért jelent meg az
Isten házában, hogy itt Bethlen Gergely uram hajadon leányára
bámészkodjék, pedig bizony mondom neki, hogy azt oltárhoz vezetni
nem fogja.“</p>
<p>„Üm!“ mordula Gergely ur, oldalt vetve magát. „Azt magam is
ohajtom.“</p>
<p>A pap mennykövei ekképen hullottak jobbra balra, a hivek
megilletődve huzták le fejeiket, s ha valamelyiknek szólt a leczke,
alig lelte helyét. Egyedül Ilonka nem látszott érdekelve lenni a
dorgáló szavak által; szemei, lelke, gondolatai messze-messze
tétováztak, túl a szűk falakon, túl a hóval fedett mezőn, ott hol
<span class="pagenum"><a name="Page_71" id=
"Page_71">-71-</a></span> az Isten közelében örök tavasza van a
világnak, a szerelem reményében. Arcza angyali nyugalmát nem
zavarták meg Gernyeszegi uram intései, sem Hentner Jónás uram
bámészkodása.</p>
<div class="figcenter"><a href="images/i003hq.jpg"><img src=
"images/i003.jpg" alt="" title="" /></a></div>
<p>„Jaj tinéktek, jaj Erdélyországnak!“ folytatá a pap; „eljön az
Ur a maga ostorával és megostoroz benneteket; eljön a látogatás
napja, és el nem mulik. Avagy a bérczek nem a ti büneitekért
rendülnek-e meg álló helyeikben? a viharos mennydörgés és
villámverés nagy karácsony reggelén nem az Isten intő szava volt-e
hozzátok? A rettenetes áradások, mik falvakat söpörnek el
helyeikről, a sáskajárás, mely minden zöldet letarol, nem azt
jósolja-e, hogy el fogtok töröltetni e földnek szinéről, és nevetek
sem maradand ez országban? Jaj nektek, jaj tinéktek, kiket az
unokák meg fognak átkozni, de százszorta jaj az unokáknak, kiket
apáik rontanak meg! Én láttalak benneteket az utolsó fejedelem
temetésén. Nem sirt közületek senki; az nem a megholt lelkeért
történt, hálaimádság volt az az Istenhez, hogy őt magához
vette.“</p>
<p>„Üm, ez nekem, ez nekem szól“ dörmögé magában izzadva és dókáját
jobban balra gombolva s üstökét sebesen körülkapargálva Bethlen
Gergely uram.</p>
<p>„Igaz hogy gyönge ember volt a megboldogult, könnyelmü,
részeges, és ittas fővel sok bolondot mivelt; de a miénk volt, a
miénk! és azért kár volt örvendeni az ő temetésén, mert bizony
mondom néktek, hogy ez volt az utolsó fejedelemtemetés
Erdélyországban és több fejedelmet nem fog Erdély eltemetni!“</p>
<p>„De már azt tagadom!“ kiálta fel elförmedve Bethlen Gergely
<span class="pagenum"><a name="Page_72" id=
"Page_72">-72-</a></span> uram, s lecsapta süvegét maga elé. „Ahhoz
kend nem ért, Gernyeszegi Menyhért uram!“</p>
<p>A pap magasra emelt fővel tekinte le a botránykoztatóra, s három
ujját fölemelve az ég felé, mennydörgő szózattal kiálta le rá: „Itt
Isten beszél!“</p>
<p>Bethlen Gergely uram már ekkor egészen magához tért, átlátva
magaviselete helytelen voltát s lesimitva üstökét s mentéjét helyre
rángatva, visszaült helyére: „nagyon jól van, csak folytassa
kegyelmed.“</p>
<p>A pap tehát még egyszer általánosan megdorgálva a gyülekezetet,
végezetre jobbulást ajánlva neki, megvigasztalá a megilletődött
népet a mennyei bocsánat igéretével.</p>
<p>„Tartsátok meg a hitet, és az bizony meg fog benneteket tartani;
szeressétek a hazát és az bizonyára élni fog; tegyetek szent
fogadást: hogy Isten és a hon előbbvaló lesz nálatok minden világi
jónál, s e fogadással járuljatok az Urnak asztalához, mert a ki e
nélkül veszi el a szent jeleket, halált eszik és kárhozatot iszik
magának!“</p>
<p>A pap mennydörgő szavai után ujra megzendültek az orgona sipjai,
az igazság után a költészet; s a hivek szép rendben járultak a
szent kenyérrel és borral teritett asztalhoz, melyre Bethlen uram
leányai saját kezükkel himzettek pompás vörös bársony takarót.
Előbb a férfiak kerültek sorba, kardjaikat mind lerakva a
templom-ajtóban; Gernyeszegi Menyhért uram olykor fejcsóválva huzta
vissza a nyujtott serleget, midőn valaki balkézzel nyult hozzá, s
velőkig ható mondatokat dörgött mindegyik fülébe; ugy látszék,
mintha személy szerint mindenkinek <span class="pagenum"><a name=
"Page_73" id="Page_73">-73-</a></span> legtitkosabb büneit ismerné,
s nem egy gonosztevő tért az igaz utra, átható szemeinek rettenetes
tekintetétől.</p>
<p>Midőn a férfiak közől a legutolsó is elhaladt, jöttek sorban a
nők. Legelül egy pár éltesebb matróna, a helybeli nemes
családokból, becsületes tornyos főkötőben s panyókán lógó prémes
mentéikkel nagy ezüst kapcsokra; kezeikben aranyos metszésü énekes
könyveik, azokba csiptetve egyegy szál rozmaring. – Most egy karcsu
hajadon lépett az Ur asztala elé, kin az egész gyülekezet szemei
függöttek, Bethlen uram legszebbik leánya Ilona. Mennyi áhitattal,
mely nemes ihlettséggel fogadá el az isteni vér jelképét! az Ur
lelke lebegett arczulatán.</p>
<p>„Az Ur hallgassa meg szived fohászait“ monda nyájasan a leánynak
a lelkész, s egy pillanatra elolvadt arczának szigorusága.</p>
<p>Ilonka hosszan, mélyen fölfohászkodék a szent asztal előtt;
sohajában annyi névtelen érzelem vágya látszott kifejezve; de rengő
sejtelmek, mik még gondolattá nem voltak érlelve s melyekből
olvasni csak azon lélek képes, ki a csecsemő sirását is érti.</p>
<p>Azon pillanatban, midőn Ilonka letevé a serleget, irtózatos
zsivaj támadt a templomajtó előtt, rémült gyermekek és leányok
rohantak be a templomba a rögtöni ijedtség érthetlen orditozásával,
s a padokon keresztül ugrálva, a karzat oszlopaira s az
ablakrámákra kezdtek felkapaszkodni.</p>
<p>„Mi történik ott?“ kiálta a pap a lármát tulharsogó hangon, mig
a templomajtónál levő leány- és gyermekcsoport mindig nagyobb
zavarba kezde gomolyodni, s egyszer az egymás hegyén hátán hentergő
tömeg közől egy roppant nagy medve szökött <span class=
"pagenum"><a name="Page_74" id="Page_74">-74-</a></span> elő,
idomtalan hánykodó ugrással futva egyenesen az Ur asztalához.</p>
<p>„Jézus segits!“ sikolta Ilonka összeijedve, s a rémülettől nem
birt megmozdulni.</p>
<p>A fenevad már csak néhány nyomnyira volt a leánytól, a
csodajelenettől megrémült nép egészen megfeledkezett róla, midőn
Bethlen Gergely uram hirtelenebben a kimondott szónál átugrott
karospadján s a vadállatot ököllel fültövön ütve, a mint ez két
lábra állt, megfogta két kézzel két fülét s azzal hanyatt vágva az
állatot, birkózásba eredt vele.</p>
<p>Ilonka, a mint apját a medvével viadalt kezdeni látta,
elsárgult, szemei elfordultak s azzal összeroskadva féltestével az
ott álló padra hanyatlott.</p>
<p>„Ne féljen kisasszonyom!“ rikácsolá ekkor háta mögött valami
erőteljes női hang, s a megriadt néptömeg közől egy izmos székely
leány vált ki, két könyökkel törve magának utat kisasszonyáig, s
azzal oda rohant Ilonához, felkapta karjai közé mint egy ölbeli
gyermeket s az orgonához rohant vele, melynek záros rekesze
volt.</p>
<p>„Egy kést adjatok!“ ordita Bethlen Gergely, még folyvást egyedül
küzdve a fenevaddal, s egyik térdével a földhöz nyomva annak
torkát, mig kezei veszett erővel fesziték annak füleit.
„Szaladjatok a kardomért a templomajtóban maradt.“</p>
<p>„De az Isten házában nem fogunk vérengzeni!“ kiálta Gernyeszegi
Menyhért uram, s azzal öltönyujjait felgyürve, oda futott Bethlen
Gergely mellé. „Ki kell dobni innen ezt az állatot s odakünn
végezni vele.“ <span class="pagenum"><a name="Page_75" id=
"Page_75">-75-</a></span></p>
<p>Ezzel ketten belecsipeszkedtek a hivatlan vendég bundájába,
füleibe, s elől huzva, hátul ütlegekkel nógatva kiczibálták azt a
templomból, ott künn azután a magához tért népség végkép
agyonverte.</p>
<p>Ily csodaesett többször adta magát elő Erdélyben: hogy a medvék,
miket télen különben sem ritkaság látni, fényes nappal befutottak a
templomokba, ott meghunyászkodva bebujtak valami szögletbe, s
minden ellentállás nélkül hagyták magukat agyonverni, a melyből
azután a nép babonás hite csoda dolgokat jövendölt, s a sors ugy
akarta: hogy e jövendölések mind beteljesüljenek.</p>
<p>A pap és Bethlen Gergely visszatértek a templomba. Gernyeszegi
Menyhért azon módon, a mint volt, felgyürt ujjakkal, hasogatott
ruhában, megállt a gyülekezet között, magas termeténél fogva egy
fővel kilátszott valamennyi közől.</p>
<p>„Ime a fenevadak maguk is megjuhászodnak az Urnak zsámolya
előtt,“ szólt mennydörgő hangon, „igy adandja az Ur kezeikbe az
igazaknak minden ő ellenségeiket!“</p>
<p>A pap izmos karjait az égnek emelve, mint egy próféta állt az
elámuló gyülekezet előtt, s a megzendülő orgona zugása mellett
egetverő hangon harsogott föl az ének:</p>
<p>„Az erős Isten uraknak ura!“</p>
<p>Soha nagyobb buzgósággal nem énekelték e verset.</p>
<hr class="chap" />
<p><span class="pagenum"><a name="Page_76" id=
"Page_76">-76-</a></span></p>
<h3>KÉSŐ LÁTOGATÓK.</h3>
<p>A nap már leáldozóban volt, a fehér hóval fedett vidékre hideg
barna ködök kezdtek leszállani. Küküllő-vár négy saroktornyának
bádog födelein még ragyogott az alkony aranyvörös szine, s
köröskörül a láthatár mintha egy hamvas lilaszin árnyéktól lenne
már köritve, melynek szürke homályából ezüstös berkekként tüntek
elő a távoli erdők zuzmarázos fái. A hajlongó fákat egész csoport
hollók foglalták el, rekedt károgással szállongva a légben, a
hófuvatokban egyegy ordas farkas ügetett szaglászva s meg-megállt
üvölteni, vagy beléhentergett a hóba, mintha melege volna a
hidegtől, a szürke levegőben a megfagyott köd pilléi libegtek.</p>
<p>Az est télködében a távolból szán csörgése hallik, melyet
el-elkap a hófuvatokat torlasztó hideg szél, s a Küküllő jegén egy
szánt látunk tova sikamlani, három gyors havasalföldi paripától
röpitve. A három paripa füstöl az izzadástól, a szánban két férfi
ül, meleg farkasbundákba burkolózva, bajuszaikra jégcsapokat
ragasztott a ráfagyott lehelet, minden hajszáluk fehér a dértől.
Hátul a bakon egy csatlós pattogott hosszu karikás-ostorral, minden
durranásra neki kapaszkodnak a lángvérü paripák, a szánka repülni
látszik, a szilaj mének serénye és csójtárja lobog, a szánka orrán
reszket a kifaragott szerecsenfő. A szánban ülők beszélnek valamit
egymással, a csörgés robogás közt elhangzik minden szó.</p>
<p>A mint a Küküllő a kápolnánál félre kanyarodik, a megtorlott
<span class="pagenum"><a name="Page_77" id=
"Page_77">-77-</a></span> jég miatt kénytelen a szánka a magasabb
partra kikapaszkodni s parthosszant folytatni utját. Azon
pillanatban, hogy a lovak csörtetve vágtattak föl a partra, a szán
háta mögött alig kétszáz lépésnyire két lovag jött poroszkálva,
kiknek egyike, a mint a szán véletlenül felbukant előtte, hirtelen
hátrarántotta paripája száját s vissza látszott hőkölni.</p>
<p>„Álljunk meg egy pillanatra Tamás, senkivel sem akarnék itt
találkozni,“ szólt társához a lovag, s leugrott lováról, mintha
nyergén igazitana valamit.</p>
<p>A lovag nagyon ifjunak látszott, arczán nyoma sem volt még a
férfiszőrnek, de tekintetében volt valami korát megelőzött szomoru
komolyság, melyet nem birt meghazudtolni életteljes arcza, most még
a hidegtől is vérpirosra csipve. Karcsu de izmos termetét sötétkék
posztó-dolmány fedé, egyszerűen sujtásozva, félvállára lompos
medve-kaczagány volt vetve, szijas rézcsattokkal fűzve nyaka körül,
fején egyszerü asztrakán-kalap, két kerecsen tollal, oldalán
aczélkard, minden ékszer nélkül, csupán a büszke arab mén, melyen
lovagolt, látszott némi uraságot árulni el nála.</p>
<p>Kisérője egy vén szolga őszbe csavarodott csimbókos hajával,
szigoru mentéjén csillog a sok évi viselés, s a kiforditott
báránybőr subávali érintkezés nyoma. Oldalán nagy rezestoku kard
lóg, lova erdélyi telivér.</p>
<p>„Nem is jó volna ezekkel találkoznunk,“ felele a vén szolga, ura
szavaira. „Ez Bánfi Mihály uram, a lovairól ismerek rá, kinek
urabátyját a megboldogult fejedelem egy czigány hóhérral nyakaztatá
le.“ <span class="pagenum"><a name="Page_78" id=
"Page_78">-78-</a></span></p>
<p>Az ifju búsan fölsóhajtott.</p>
<p>„Ott voltál azon esetnél?“</p>
<p>„Bár ott lehettem volna. Most tán nem állna igy a világ. Mikor a
fejedelem aláirta a halálitéletet, Csáky László uram rögtön lóra
ugrott s futtatott Bethlenbe, a hol Bánfi fogva volt a feleségével;
a fejedelemasszony megtudta a dolgot s fölrohant a fejedelemhez,
sikoltozva borult lábaihoz; „te átkozott ember, te átkozott ember,
ne ontasd ki annak az ártatlannak a vérét!“ kiáltozá magán kivül s
el nem bocsátá a fejedelem térdeit, mig az a kegyelmet ki nem adta
az elitélt számára; mi rögtön lóra ültünk az étekfogóval, ez a
kegyelmet hozta, én egy vég bársonyt vittem, arra az esetre ha már
későn érnénk, halotti takarónak; két ló dült ki alólunk
Bethlen-várig, de bizony csak a halotti takaróra volt ottan
szükség; azóta kétszer ütött bele a mennykő a bethleni várba, az
egyik tornyán ide is látszik hogy kisebb mint a másik, s a hova
Bánfi uram van eltemetve, minden tavaszszal megindul a vér a
földből.“</p>
<p>„Kegyetlen ember volt a fejedelem ugy-e?“ kérdé bánatos
hallgatás után az ifju.</p>
<p>„Nem volt biz az. Én ismertem, mert gyermekkorától szolgáltam
mellette; mig ifju volt épen ily szelid, áldott lélek volt szegény,
miként maga kegyelmed, szerette a tudományokat, vitéz volt,
jószivü, jobbágyai ugy szerették mint édes apjokat, s felesége a jó
Anna asszony, – Isten nyugtassa meg – oly boldog volt vele, mint az
angyalok az égben. Csak a hogy egyszer fejedelemmé lett,
körülvették a rosz tanácsadók, belekeverték az ivásba, ittas fővel
mindenre rávették; ha gazdag emberre <span class="pagenum"><a name=
"Page_79" id="Page_79">-79-</a></span> volt foguk, az ellen ligát
csináltak s vagyonait maguk foglalták le, utoljára a
fejedelemasszony elvette pecsétnyomó gyűrűjét, s valahányszor
Mihály ur jó fővel öt hat emberre halált mondott, ő meg rögtön
kegyelmet irt nekik. Reggel aztán a szegény fejedelem meg is
köszönte neki, hogy nem engedte az ártatlan vért kiontani.“</p>
<p>„Őrangyala volt, mégis elkárhozott.“</p>
<p>„Hát még azután, hogy a jó asszonyt magához vette az Isten, be
nagy csapás volt rajtunk a jó ur. A sok jöttment sehonnai ember azt
tette vele a mit akart. Kifosztották az ő nevében a szegény
köznépet, s kifosztották őt magát is utoljára ugy; hogy vénségére
megtébolyodott azon való aggódtában, hogy nem leszen neki mit enni.
De mit beszélek én kegyelmednek erről, a mit százszorta jobban tud
nálam.“</p>
<p>„Örömest hallom. Azok a kik én körülem vannak, csak hazudni
hizelegni tudnak, mikor igazat akarok hallani, teveled
beszélek.“</p>
<p>„Szegény Apafi Mihály uram!“ szólt a szolga felsóhajtva, „mig
élt, be sokan siratták, mikor meghalt, bizony nem siratta ott
senki.“</p>
<p>„Ez hát a fejedelmek sorsa.“</p>
<p>„Nem mennénk odább nagyságos uram,“ szólt Tamás, másfelé téritve
a beszédet, „a szánka már jól elhaladt.“</p>
<p>„Ne nagyságolj engem,“ szólt szomoruan az ifju.</p>
<p>„Hiszen most senki sem hallja.“</p>
<p>„Magam sem akarom hallani. – Meg kell előznünk a szánban ülőket,
ők a Küküllő parthosszát követik; ha mi neki vágtatunk <span class=
"pagenum"><a name="Page_80" id="Page_80">-80-</a></span> torony
irányában a várnak, előbb ott lehetünk mint ők. Értesitette leányod
a kisasszonyt arról hogy jövök?“</p>
<p>„Igenis, hanem a jó kisasszony sokáig nem akart beléegyezni,
hogy egyedül szóljon kegyelmeddel, s utoljára is csak abban
állapodott meg, hogy a nyugati toronyszobában kész lesz szólni
kegyelmeddel, de csak igen rövid ideig.“</p>
<p>„Csupán három szót s aztán visszatérek.“</p>
<p>„Még az éjjel? ebben a hidegben?“</p>
<p>„Nem fázik az a ki szeret, jó öregem, te addig majd térj be a
csapszékbe és melegülj.“</p>
<p class="center">* * *</p>
<p>Bethlen Gergely uram a templomban történtek után rendkivül jó
kedvre kapott. Haza menvén, magával vitte a papot is, a ki a
templomon kivül igen barátságos vig ember volt, s otthon nagy tüzet
rakatott a kandallóban, s alig fért bőrében a jó kedvnek
miatta.</p>
<p>„Olyan szemet vetett kend rám onnan a szószékről, nagytiszteletü
Gernyeszegi Menyhért uram, mintha a fejemhez akarta volna vágni a
bibliát,“ szólott az öreg, kötekedve a paphoz.</p>
<p>„Akkor igazán csőstűl kapta volna kegyelmed a tanitást,“
válaszolt a pap vidáman.</p>
<p>A vig mulatozás között belépett a terembe Ilonka, meglátszott
rajta az előbbi ijedelem okozta sápadtság; kezében egy üvegcsét
hozott, valami csodatevő balzsam félével, melylyel egy könnyü
karczolást jött bekenni, a mit atyja a medvéveli küzdelemben a jobb
kezén kapott. Gergely ur föl sem vett egy olyan <span class=
"pagenum"><a name="Page_81" id="Page_81">-81-</a></span> kis
sebecskét, vadászaton különbet is szokott az ember kapni, hát még
ütközetben, hanem azért édes mosolygással nézte, mint kötözgeti be
sérült kezét az aggódó leány, ki zsámolyára térdelve megcsókolá a
sebesült kezet, azután betekerte balzsammal, bekötözé s ismét
megcsókolá.</p>
<p>„Látod, látod,“ monda az öreg ur gyöngéd enyelgéssel, „ezt se
kellett volna kapnom, ha szeretőd volna. Ilyenkor annak kellett
volna előállni védelmedre vén apád helyett. De hisz való is
valamire ez a mai fiatalság, biz elnézték mint vesződtünk mi ketten
pap urammal a nagy birkozásban.“</p>
<p>„Milyen különös“ szólt Ilonka elboruló arczczal,„már másodszor
akart a medve széttépni.“</p>
<p>„Másodszor?“ szólt Gergely megütődve, „te erről nekem nem is
szóltál, hol? mikor?“</p>
<p>Ilonka zavarba látszott jőni. Ugy tetszék, mintha megbánta volna
a már kimondott szót, s örömest nem felelt volna atyja kérdésére,
mely okvetlenül ujabb kérdésekre adandott alkalmat.</p>
<p>„Nos? miért hallgatsz?“ kérdé Gergely ur, maga felé forditva
leánya arczát, ki lángvörössé pirult s szemeit lesüté.</p>
<p>„A mult őszszel“ szólt akadozó hangon a leány, „hogy Almakeréken
voltam a nagynénémnél, Magdussal eltévedtünk az erdőben. Már
esteledett az idő s mi mindig jobban belekeveredtünk a sürűségbe,
midőn egyszerre a távolból vadászkürt hangja üté meg füleinket;
félelmünkben arra kezdtünk tartani, midőn egyszer szemközt ránk a
bokrok közől egy rut gubanczos vadállat tört elő, én meg azt hittem
hogy ördög, mert soha sem láttam ilyet elevenen s elkezdék
ijedtemben sikoltozni. A fenevad <span class="pagenum"><a name=
"Page_82" id="Page_82">-82-</a></span> észrevéve bennünket, felénk
kezde csörtetni. „Fusson kisasszonyom! kiálta Magdus, én addig
lefekszem, s mig velem bajlódik, kegyed megmenekül.“ Azzal ő leveté
magát a földre, én azonban egy lépést sem tudtam odább tenni, hanem
egy nagy odvas fa mellé huztam magamat s onnan néztem, mint ment
oda a medve Magdushoz, tenyerével összetapogatta, arczát
megszaglászta, s a mint látta hogy nem mozdul, ott hagyta fekünni s
széttekintett morogva, mintha engemet keresne. A halál félelmei
közt voltam. E pillanatban ujra hallatszott a kürtszó s a berek
sürűjéből egy ifju lovag robogott elő fekete paripán; én nem
állhattam tovább, felsikolték, mire a lovag a neki ágaskodó medvét
torkon ütve kelevézével, hanyatt dönté a sűrűbe, s azzal leszökve
lováról, oda futott hozzám, ki szinte magamon kivül hevertem a
füvön, s az odafutott Magdussal együtt felkarolva, egy közel
patakhoz vitt, hol arczomat vizzel meglocsolva, magamhoz téritének.
Soha sem mertem ezt neked megmondani.“</p>
<p>„Üm; majd máskor is igy bizlak én téged magadra. De hát tovább.
Mi lett aztán belőle?“</p>
<p>Ilonka még jobban elpirult.</p>
<p>„Hát miért nem mered megmondani? Tán biz egy csókot adtál a
lovagnak, a miért életedet megmenté s azt szégyenled.“</p>
<p>„Oh nem atyám.“</p>
<p>„Pedig bizony megérdemlette volna. Tán nem volt valami
szép?“</p>
<p>„Oh igen. Arcza, magatartása délczeg és nemes, szemei oly bátrak
és mégis oly szelidek.“</p>
<p>„S te ráértél mind ezt észrevenni? De folytasd, hogy jöttél
<span class="pagenum"><a name="Page_83" id=
"Page_83">-83-</a></span> azután haza? No mért hallgatsz el. Gyere
no, ülj ide mellém, nem mondom meg senkinek, a pap már aluszik,
nekem elmondhatod, nos?“</p>
<p>Ilonka suttogva, meg-megakadva, beszéde közepén folytatá:</p>
<p>„Alig birtam magamat lábaimon, a lovag paripáját ajánlá, fáradt
voltam, kénytelenittetém rá fölülni, a lovag kantárnál fogva
vezette a paripát. Hanem a paripa nagyon kemény száju volt, és az
ut nagyon bokros, a nyereg sem volt nő számára való, majd leestem
róla.“</p>
<p>„Nos? nos? nos?“</p>
<p>„Hát a lovag utóljára kénytelen volt maga is felülni s engemet
ölébe venni s ugy hozni hazáig.“</p>
<p>Ezt mondva, Ilonka apja keblére rejté égő arczát, a ki erre
jovialis kaczagásban tört ki.</p>
<p>„Hahaha! hiszen te valóságosan szerelmes lettél bele. Hogy
hivják a lovagot?“</p>
<p>„Nem tudom.“</p>
<p>„Lehetetlen. Nem kérdezted meg tőle?“</p>
<p>„Mertem is! hanem Magdus megtudta az apjától hogy az ifju
fejedelem udvaránál van.“</p>
<p>„Ahá. Tehát tudakozódtunk utána?“</p>
<p>„Azt is hogy keresztnevén Mihálynak hivják.“</p>
<p>„No ugyan erről ráismerünk, hisz annyi a Mihály Erdélyben mint a
vadalma. De annyit legalább tudsz felőle, hogy magyar és
nemes?“</p>
<p>„Nemes de szegény.“</p>
<p>„No bizony. Hát hisz Kendefi Gáspár uram sem gazdag <span class=
"pagenum"><a name="Page_84" id="Page_84">-84-</a></span> még is
elvitte Katiczát; nem adom én a leányomat pénzért meg tevéért, mint
a cserkesz, hanem szeretetért. Mai világban ugy sincs egyéb
bizonyos birtoka az erdélyi magyar embernek a kardjánál.“</p>
<p>Ilonka szótlan örömmel csókolta össze atyját, elárulva öröme
által; mennyire szeret! s azzal jó éjt kivánva az öregnek, látható
felindulással hálószobájába távozott.</p>
<p>Az öreg ur még nem volt álmos. „Hej pap uram!“ kiálta a kandalló
mellett bólingató lelkészre, „zabban a lovak!“</p>
<p>„Nem alszom“ viszonzá a lelkész, „csak nem akartam kegyelmeteket
háboritani Istennek tetsző beszélgetésükben. Kend Bethlen Gergely
uram valójában nem oly bolond ember mint sok apa, ki rangot és
gazdagságot keres leányai számára, boldog élet helyett.“</p>
<p>A pap még egy igen szép hosszu és épületes beszédet szándékozott
e thema fölött tartani, melybe azonban bele sem foghatott, mert a
várkapun ejtett döngetés vendégek érkeztét jelenté, s e zajra
Bethlen uram számtalan kutyái mind előrohantak a pitvarból, akolból
és konyhából, rettentő ugatást mivelve, a külső lármára a szobában
alvó kedvencz agarak is elkezdtek csaholni, egy az ajtónak futott,
farkát csóválva, másik első lábait az ablakba téve kezdett el
üvölteni, a többi is, – volt legalább tizenkettő, minden szegletben
megszólalt, Gernyeszegi Menyhért uram nem győzte őket a sok
„czoki“val csititani, s ha kettőt hármat elhallgattatott, a
negyedik akkor mordult el a zsölyeszék alatt.</p>
<p>Végre hallatszott a kapu csikorgó kurrogása, a kutyák ismerő
nyihogással futottak mind az ajtóhoz, az udvaron egy <span class=
"pagenum"><a name="Page_85" id="Page_85">-85-</a></span> bevágtató
szán csörgése hallék s azután férfias lépések a tornáczon, valaki a
ház ura után kérdezősködött.</p>
<p>„Ez Bethlen Miklós öcsém!“ kiálta fel Gergely ur, „ismerem a
hangjáról. Ezek már aztán Isten hozta vendégek, a kik ilyen időben
jőnek látogatni.“</p>
<p>Az érkezők benyitottak a terembe, bundáikat oda künn lerakva, az
egyik egy fiatal harmincz éves férfi lehetett, szembetünő családi
hasonlattal Gergely urhoz, a másik: Bánfi Mihály, valamivel
idősebbnek látszék korai kopaszsága miatt, bár ő sem volt
hajlottabb koru.</p>
<p>Gergely ur összeölelé, csókola vendégeit, Menyhért ur is kezet
rázott velük, és az agarak is mind fölugráltak a nyakukba, s rájok
ágaskodtak nyomot hagyó czirógatással.</p>
<p>„Hej bort ide legények!“ kiálta ki Gergely ur cselédjeinek,
„több tüzet a kandallóba, nem aluszik itt az éjjel senki!“</p>
<p>A csatlósok rögtön megjelentek boros vedreikkel, előkésziték a
nehéz ezüst billikomokat, a vendégeknek nem kelle sok kinálás.</p>
<p>Akkor nem oly homoeopathikus adagokban itták a bort, mint most;
meszelykével, vizecskével, hanem veder számra, s azért ha itt ott
jó kedve lett is az embernek, de még sem volt azért részeg.</p>
<p>A borozás közben kisült, hogy Gernyeszegi Menyhért uram ott is
megfelel magáért, de még Gergely ur sem hivott segitséget a maga
veder borához, s a mi Bethlen Miklós uramat illeti, ő még Bánfi
Mihály uram helyett is jónak látta inni, mint a ki bornemissza
lévén, csak ugy hallgatott és mélázott a lármás társaságban.
<span class="pagenum"><a name="Page_86" id=
"Page_86">-86-</a></span></p>
<p>„Szóljon már kend is vagy egyet Bánfi uram,“ szólt Gergely ur,
bele kapczáskodva a józan emberbe, „mert biz azt hiszem hogy nem
tud magyarul.“</p>
<p>„Hát miről beszéljek?“ válaszolt az egykedvüen.</p>
<p>„Miről? Hát mondja el, hogy tetszik Küküllővára?“</p>
<p>„Bolond volt a ki épitette, mind a négy tornyához külön kijárás
van, ha nem vigyáz az ember, tolvaj és ellenség könnyen hozzá
férhet.“</p>
<p>„Sohse aggódjék kend, az én életemben egy ajtó sem volt azokból
nyitva.“</p>
<p>„Kend, lehet hogy nem járt be rajtok. De ki tudja korhely
cselédek nem szökdösnek-e rajtok ki- s be, mikor éjjel a főkapu
zárva van.“</p>
<p>„Legalább mi hogy jöttünk, a délkeleti torony ajtaját nyitva
láttuk.“</p>
<p>„Az ördögbe! Hisz az a leányom szobáiba vezet.“</p>
<p>„Tán nem jól értette kegyelmed? A délkeleti tornyot mondtam.
Mert a holdvilágnál a hogy jöttünk, mi azon az ajtón egy férfi
alakot láttunk belopózni, én még figyelmeztettem Miklós öcsémet rá,
de ő azt felelte: valami kósza cseléd lehet.“</p>
<p>Bethlen Gergely arcza e szavak alatt elsáppadt, elsötétült, a
kupát letette kezéből, székét eltolta az asztal mellől, s a nélkül
hogy egy szót szólna, a falra függesztett kardjához lépett s azt
kihuzva megindult azon ajtó felé, melyen Ilonka eltávozott.</p>
<p>„Mit akar kegyelmed?“ kiálta fel a pap, felrugva székét s eléje
ugorva a baljóslatu arczu embernek. „Mit szándékozik mivelni?“
<span class="pagenum"><a name="Page_87" id=
"Page_87">-87-</a></span></p>
<p>„Legyen kendnek esze Gernyeszegi Menyhért uram“ szólt nyugalmát
hirtelen visszanyerve Bethlen Gergely, „s engem se tartson
bolondnak. Meglehet zsiványnyal lesz dolgom, s csak nem mehetek az
ellen zsoltárral.“</p>
<p>„Jó, de hátha többen lennének, én is elmegyek kegyelmeddel, hogy
segélyére lehessek.“</p>
<p>„Igen, de az is meglehet“ folytatá Gergely tompa hangon, mintha
nem is akarná hogy hallják a mit mond; „hogy a kit ott kapok, nem
pénzemet, hanem becsületemet jött elrabolni, s akkor jobb ha rajtam
kivül más nem tudja. Azt elhiheti kend, hogy leányomat meg nem
ölöm, egyért azért mert asszonyt ölni nem szokásom, más meg az,
hogy szeretem, ha szégyenemre válik is; de ha férfit kapok ottan,
akkor!… akkor esküszöm a szent háromság egy Istenre, Gernyeszegi
Menyhért uram, hogy ha hétszáz pap imádkozik is érte, és hétezer
ördög őrzi is minden haja szálát, kétfelé hasitom!“</p>
<p>Ezt mondva a jó ur félre tolta az utból a becsületes lelkészt, s
a nehéz tölgyfa-ajtót olyan dühvel vágta be maga után, hogy minden
asztal tánczolt bele.</p>
<p>„Igyunk tovább nagytiszteletü uram,“ szólt Bethlen Miklós
hidegen, ki az egész jelenet alatt meg sem mozdult a helyéről „majd
elvégzi azt Gergely bátya, s ha szüksége lesz ránk, meghalljuk.
Isten éltesse ifju Apafi Mihály uramat a fejedelmet!“</p>
<p>A pap ivott a kimondott egészségért, a két ur keserüen
mosolygott egymás szeme közé.</p>
<p class="center">* * *</p>
<p><span class="pagenum"><a name="Page_88" id=
"Page_88">-88-</a></span></p>
<p>Az éji lovagok ezalatt kikerülve az előttük haladó szánt, mély
hófuvatos árkokon s zúzmarázos berkeken keresztül elvergődtek
Küküllővár alá. A vár déloldalai ablak ki volt világitva, a
délkeleti torony ablakában két gyertya égett.</p>
<p>„Künn a jel!“ szólt András gazda urához.</p>
<p>„Szálljunk le lovainkról“ monda az ifju könnyeden leszökve
paripájáról s a kantár szárát szolgájának vetve. „Te keresd föl a
legközelebbi csapszéket. Ott melegedj föl. Egy óra mulva ismét itt
légy.“</p>
<p>Az ifju lovag azzal a torony felé sietett. A várárok be volt
fagyva, könnyen átmehetett rajta, ott egy palánkon kellett magát
keresztülvetnie s néhány pillanat mulva a toronyajtó előtt állt,
miután annak kőlépcsői szét voltak hányva, a kiálló kőpárkányokon
kapaszkodva föl annak erkélyeig.</p>
<p>A távolból a szán csörgése hallatszott.</p>
<p>„Hozta Isten ifju uram.“ Szólt egy suttogó hang a belopózóhoz, s
egy izmos némber, kiben Magdusra ismerünk, kézenfogva a lovagot,
fölvezette őt azon szobáig, melyben a két gyertya égett.</p>
<p>A szobában vigan pattogó kandallótüz vete élénk világot,
kitüntetve azt a sok apró, kedves, semmi haszonra nem levő tárgyat,
mikkel hölgyek fel szokták szobáikat ékesgetni, s mi azoknak olyan
jól illik.</p>
<p>„Jaj lovag ur“ kezdé Magdus, „már csak vegye el kisasszonyunkat,
mert még a templomban sincs bátorságban kegyelmed nélkül.“
<span class="pagenum"><a name="Page_89" id=
"Page_89">-89-</a></span></p>
<p>„Jót mondasz jó Magdus,“ felelt a lovag mosolyogva, „hanem
kettőn áll a vásár.“</p>
<p>„De lovag ur, a hol az eladó is oly kész mint a vevő, hamar
készen van ott az alku.“</p>
<p>A lovag jó kedvében egy aranyat nyomott a cseléd markába, az
boszusan adta vissza.</p>
<p>„Mit gondol kegyelmed? nekem egy aranyat? kegyelmed szegény
ember, nem igy kell vesztegetni a pénzt. Kelleni fog bizony
menyegzőre, akkor is csak márjást a cselédnek nem aranyat.“</p>
<p>„Ugy, igaz,“ dörmögé magában a lovag, „hisz én szegény
vagyok.“</p>
<p>E perczben fordult a kilincs, a lovag oda szökött az ajtóhoz s
felrántva azt, Ilonkát látta maga előtt örömtől és boldogságtul
üdvezült arczczal.</p>
<p>A két szerelmes napok óta tanulgatá magában a szavakat, miket e
találkozáson egymásnak mondani fog; épen azért egy szó sem jött
ajkaikra, némán megölelték egymást, egy csók volt mind az, a mit
egymásnak mondani tudtak.</p>
<p>„Haragom van rád,“ szólt Ilonka, ki akarva fejleni Mihály
karjaiból, – tudta hogy nem fogja bocsátani – „te ugy jösz hozzám
mint a tolvaj az ablakon keresztül, mikor az ajtó is nyitva áll
előtted, titokban, midőn nyiltan is jöhetnél.“</p>
<p>„Nem jöhetnék Ilonka. Atyád bizonyosan megtiltaná.“</p>
<p>„Lásd“ szólt Ilonka mondhatlan hamiskás mosolygással, „én
bátrabb vagyok tenálad. Te nem merted kezemet megkérni <span class=
"pagenum"><a name="Page_90" id="Page_90">-90-</a></span> atyámtól;
én megtettem helyetted, és nem kaptam tagadó választ.“</p>
<p>A lovag egyszerre elkomorult.</p>
<p>„Te elmondál neki mindent?“</p>
<p>„Találkozásunkat. A többit ő maga kitalálta, én mondám neki,
hogy te szegény vagy, ő felkaczagott, megveregette arczomat,
megcsókolt s azt mondta, hogy Kendefi is szegény, mégis neki adta
nénémet.“</p>
<p>„Lásd azt nagyon roszul tevéd, hogy titkunkat előtte
felfedezted. A mit mondok, nem fogod érteni, de hinni fogod hogy
igaz. Sem atyád, sem rokonaid nem fognak tégedet nekem nőül adni,
ha engem megismernek; okaik vannak rá, mikről sem ők nem tehetnek,
sem én.“</p>
<p>„Nem értem, mi okaik lehetnek? Hogy szegény vagy, azt tudják
már, ha családjaink ellenségek, én kibékitlek benneteket, ha más
hiten vagy, majd megtéritlek én. Oh az én családom nem terem oly
képtelen embereket, mint te gondolod. A Bethlenek jó szive
mindenütt ismeretes, családi körükben s az ország ügyeiben
egyaránt.“</p>
<p>„Jól tudom. De van egy körülmény, melyet te nem ismersz, s mely
korlátot emel szerelmem és szived között. A Bethlenek az utolsó
férfiig ellenezni fogják, hogy én férjed lehessek, mig ha már az
volnék, örömmel szoritanának karjaik közé.“</p>
<p>„Nem értelek. Nem értelek.“</p>
<p>„Ne is érts, csak higyj. Boldogságunk egyedül attól függ, hogy
tudsz-e bennem eléggé bizni s tenni azt a mire kérlek? A
<span class="pagenum"><a name="Page_91" id=
"Page_91">-91-</a></span> legközelebbi faluban értekeztem a
lelkészszel, ki bennünket azon perczben összeadand, melyben előtte
megjelenünk. Akarsz-e velem jőni?“</p>
<p>„Én szökve, atyám tudta nélkül?“</p>
<p>„De velem. Az én lovagbecsületem védpaizsa alatt. Esküdni nem
szokásom, de szavamra mondom, hogy mig nőmmé leendsz, megőrzelek, s
ha az lettél, megszerzem számodra mindenki becsülését és atyád
áldását.“</p>
<p>Ilonka tétovázni, ingadozni kezdett, e pillanatban erőszakosan
felszakasztaték az oldalajtó s a szerelmesek előtt Bethlen Gergely
uram állott, meztelen karddal kezében.</p>
<p>Ilonka nagyot sikoltva veté magát apja keblére s onnan lassan
alácsuzva annak lábaihoz omlott.</p>
<p>Bethlen Gergely sok szóba kezdett, mig egyet ki tudott mondani.
A lovag háttal állt a kandallónak s fél kezével eltakarta
arczát.</p>
<p>„Suhancz!“ ordita rá Gergely, kardja reszketett izmos kezében.
„Látom a te oldaladon is kard van. Huzd ki ilyen amolyan lélek fia,
mert négy felé váglak.“</p>
<p>A lovag erre levette kezét arczáról s azt a tűz felé forditva,
méltóságteljes tekintettel nézett Bethlen szemeibe.</p>
<p>Az öreg e pillanatra egyszerre átváltozott. A düh és meglepetés
egy pillanatig küzdöttek arczán, egészen elkomorult, szemeit
lesütötte, kardját a falnak támasztá s hüvelykujjait övébe dugva
nagyokat mordult: „Üm – igen – hm –“ Azután mérgesen fordult Magdus
felé. „Vidd kisasszonyodat szobájába.“ <span class=
"pagenum"><a name="Page_92" id="Page_92">-92-</a></span></p>
<p>Ilonka még jobban megrettenve atyja elkomorulásától mint előbbi
haragjától, átkarolta annak térdeit s reszketve könyörgött
neki:</p>
<p>„Hiszen te azt mondád: hogy nem fogsz arra haragudni a kit
szeretek, bárha szegény is.“</p>
<p>„Szegény?“ szólt az öreg ur metsző sarcasticus hangon. „Az igaz
hogy elég szegény, nincs egyebe ennél a kis Erdélyországnál. Ő
nagysága Apafi Mihály uram a fejedelem.“</p>
<p>„Igen az vagyok“ szólt az ifju előlépve, „s ha ugy akarod
leányod férje, kit fogadom, hogy boldoggá fogok tenni.“</p>
<p>„Oh atyám!“ szólt Ilonka örömrepesve csókolva atya kezét.</p>
<p>„Menj szobádba“ viszonzá Gergely szigoru hangon. „Itt nem rólad
van szó többé, hanem Erdélyországról“ s azzal karon fogva leányát
kivezette a teremből, s azzal magukra zárta az ajtót.</p>
<p>„Nagyságos uram“ szólt Gergely visszatérve a fejedelemhez „sokat
szeretnék kegyelmednek mondani, ha czudarság nem volna a magam
házánál összeszidni a vendéget, bárha az ablakon jött is be! hanem
annyit mégis megmondok kegyelmednek, hogy inkább hagyta volna
kegyelmed leányomat összetépni a medvének, mint hogy maga tépte
össze. Mert hogy kegyelmed az én leányomat elvenni nem fogja, arra
már aztán esküszöm.“</p>
<p>„Mi kifogásod van ellenem?“</p>
<p>„Ne méltóztassék tréfálni ez órában nagyságos uram. Én vén ember
vagyok, az eszem sem szállt még a lábam szárába. Vajmi jól tudja
azt kegyelmed, hogy a kegyelmed fejedelemsége leendő házaságától
függ. Néhány hónap mulva letelt a kegyelmed <span class=
"pagenum"><a name="Page_93" id="Page_93">-93-</a></span>
kiskoruságának ideje, s a számára kijelölt mátka, a Brandenburgi
Markio leánya azóta szintén felnőtt. Boldog lesz-e kegyelmed
általa? az nem kérdés, de fejedelemmé lesz. Ha pedig egy ilyen
magamforma nemes ember leányát veszi el kegyelmed, engem ugyse az
ágy alá vágta akkor kegyelmed a fejedelemsüveget.“</p>
<p>„Mit bánom én.“</p>
<p>„De bánom én és bánja az ország! Kegyelmed csak egy ember, én is
csak egy vagyok, mi élhetünk, halhatunk, a hogy Istennek tetszik,
de most Erdély jövendőjéről van szó, s mi nem fogjuk tűrni, hogy a
kegyelmed szerelmessége miatt elveszszen az ország. Ha kegyelmed
most elveszti a fejedelemséget, soha sem lesz itt többet ur a
magyar. Menjen innen kegyelmed Isten szent hirével s teljesitse azt
a mit az ország rendei határoztak. Ilonka kegyelmed neje nem leend.
Leányom szive megszakadhat, az enyém vele szakadhat meg, de
kegyelmed még sem fogja őt birni, mert Erdélyország sorsa
előbbvaló. Kegyelmed meggyalázta házamat; – ellenségeim meg fogják
tudni; – leányom hírneve oda lesz; de azért kegyelmed nem fogja őt
nőül venni, mert Erdélyország sorsa több mint az én becsületem…
Kegyelmed apja sok jó magyar nemest lenyakaztatott, kegyelmed
örökölte apja nevét, öröklendi apja vérszomját is; én tudom hogy
magam leszek az első, kinek fejét kegyelmed ha fejedelemmé lesz
leütteti, és azért mégis kényszeriteni fogom kegyelmedet hogy
fejedelme legyen Erdélynek, mert az én fejem semmi ott, hol
Erdélyország sorsáról van a szó. Most Isten áldja meg nagyságodat.“
<span class="pagenum"><a name="Page_94" id=
"Page_94">-94-</a></span></p>
<p>Ezt mondva Gergely ur, fejébe rántotta elülről hátulról kis
veres sipkáját, s keserü elkomorodással fordult el az ifju
fejedelemtől, ki némán, leverten, összefont karokkal bámult a
kandalló hamvadó tüzébe, s egy szót sem birt viszonozni az ősz
honfi feddő szavaira.</p>
<p>„Még egyet uram.“ Szólt Gergely visszafordulva az ajtóban. „A
mit mondtam mind komoly, megmásolhatlan szó volt, s én rajta
leszek, hogy szavamat megtartsam, azért ha kegyelmed mint igaz
nemes ember azt nem akarja, hogy leányomat ezentul elzárva tartsam
mint egy apáczát, lovagi kötelességének ismerje hozzá többet soha
nem közeliteni.“</p>
<p>A fejedelem szomoruan távozott el a toronyból. Gergely magához
vette az ajtók kulcsát s visszatért vendégeihez.</p>
<p>„Csak igyanak kentek, semmi baj sem volt, semmi“ szólt közéjök
lépve, jó kedvet erőltetve arczára, hogy szinte csikorgott bele
minden vonása. „Egy kis izé – aztán semmi egyéb; bolond tréfa, majd
halálra nevettem magamat. Haha! Egy csatlósom furcsán járt
Magdussal, hahaha az ördögbe.“</p>
<p>Hanem e nevetés közben ugy megszoritá az ezüst kupát melyet
kezébe fogott, hogy a két oldala összehorpadt s a bor mind kiömlött
belőle. A vér elfutotta szemeit.</p>
<p>„Ejh milliom istennyila!“ kiálta falhoz vágva a serleget, „nem
megy már nekem a tettetés, hisz leolvashatják kendtek az arczomról,
akármit beszélek, hogy meg vagyok gyalázva.“</p>
<p>„Mit? mi történt?“ kérdezék a vendégek.</p>
<p>„Hát egy suhancz, valami siheder, még leányommal barátságot mert
kötni“ beszélt Gergely ur, ellobbant haragja után <span class=
"pagenum"><a name="Page_95" id="Page_95">-95-</a></span> ismét
magához térve, hogy uj mesét mondjon vendégeinek. „De kiadtam a
ficzkónak az utat, jól járt hogy ott nem vetettem le, hol feljött,
az ablakon.“</p>
<p>„De hát inkább kényszeriteni kellett volna“ szólt közbe a pap
„hogyha hirbe hozta a leányt, tegye nejévé.“</p>
<p>„Majd én egy sehonnainak adom a leányomat, egy koldusnak“ szólt
tettetes pattogással Gergely ur, „soha bizony.“</p>
<p>„Hisz az elébb egészen máskép beszélt kegyelmed ezen a helyen“
feddőzék a pap, „igen okosan mondá, hogy nem tekint vagyonra,
születésre, csak leánya szeresse a kit választott.“</p>
<p>Gergely ur feje főtt a lelkész beszéde alatt, szemei karikát
hánytak, szerencsére a serleget már eldobta, mert különben baj lett
volna; még beszélt volna a lelkész, de Gergely ur egyszerre olyat
csapott öklével az asztalra, mint a mennydörgő mennykő, s
felorditott a hogy kifért a torkán:</p>
<p>„Az akkor volt! Én tudom mit beszélek! Hagyjon kend nekem
békét!“</p>
<p>Erre fölkelt Bethlen Miklós, s Gergely urat átölelve
visszaülteté székére, fülébe sugva: „Legyen kegyelmed nyugodt, mi
mindent tudunk, a látogató a fejedelem volt.“</p>
<p>Gergely ur lankadtan esett székébe vissza, mint ki félelmes
álomból ébredett föl.</p>
<p>„De kiadtam neki az utat“ dörmögé az őt értőknek.</p>
<p>„Kegyelmed igaz hazafi“ szólt Bánfi megrázva kezét az öregnek.
<span class="pagenum"><a name="Page_96" id=
"Page_96">-96-</a></span></p>
<p>„Ezt nem hagyjuk megtörténni soha“ monda szilárdul Bethlen
Miklós, s a három férfi könnyes szemekkel nézett össze, mig a pap
sehogy sem tudta magának kimagyarázni: hogy micsoda nagy hazafiuság
lehet abban, ha az ember nem adja a leányát annak, a kit
szeret?</p>
<hr class="chap" />
<h3>A TATÁROK.</h3>
<p>Még néhány napig mulatának Bethlen vendégei Küküllő-várban,
ezalatt a családi tanácsban elhatározák, hogy minden kisértet
elkerülése végett legjobb lesz Ilonkát, addig, mig a fejedelmet
elfelejti, Nagyváradra küldeni egyik rokonához; a minthogy egy
reggelen meg is indult vele az egész atyafiság szánkákra rakodva.
Maga Gergely ur Gernyeszegi Menyhért urammal egy szánon, másikon
Ilonka Magdussal, harmadikon Bethlen Miklós és Bánfi Mihály. Egész
Bethlenig semmi bajuk sem történt, hanem ott már annyira behordta a
szél az utakat hóval, hogy a legnagyobb erölködés mellett sem
hatolhattak tovább Szászvölgyénél, ott pedig teljes lehetetlenség
volt a szoroson keresztül törniök, mielőtt a falusi népség lapáttal
utat hányandott a hótorlatokon s e miatt kénytelenek voltak ott
éjszakázni a kis faluban.</p>
<p>Szerencsére Magdus apja, András gazda ott azon faluban lakott, s
épen otthon tartózkodott, elkéredzve a fejedelemtől, a kinek a
házánál az uri vendégek legalább türhető éji tanyára találtak.
<span class="pagenum"><a name="Page_97" id=
"Page_97">-97-</a></span></p>
<p>Ott elrendezték magukat, a ki hogy fért. A kocsisok az akolban,
András és Magdus a konyhában, mig az urak a nagy lakó szobát
foglalták el, Ilonkának egyedül engedve a kis benyilót mennyezetes
nyoszolyájával.</p>
<p>Már jól behaladt az éjszakában az idő, az alvók különféle
hangokon horkoltak, midőn egyszerre irtózatos orditás hangzik szét
a faluban, nyargaló paripák verik fel a csendet s az egyszerre
kigyuladt tűz rémes világánál száz rémalak tünik elő, orditva,
gyors paripákon, idegen öltözetben.</p>
<p>„A tatárok! a tatárok“ hangzék a vészkiáltás a felriadt lakosság
házaiból. A fekete, szegletesfejü, szélesszáju alakok, mintegy
lovaikhoz nőve, benyargalnak az udvarokba, kanóczot vetnek a
háztetőkre, kötélre fűzik a kirohanókat s lemészárolják az
ellenállót. Az asszonysirás, halálhörgés, káromkodás nőttön növő
zajba vegyül, melyből kihallik olykor a félre vert harang
vészkondulása.</p>
<p>Bethlenék hirtelen talpra ugráltak; mire széttekintének, már a
tatárok elfoglalták az ablakokat, a künn kapott cselédséget leverve
lábairól, s a tornáczajtót kezdték döngetni.</p>
<p>„Ehen van ni“ kiálta fel a pap. „Az Isten büntetése, a miért nem
akarta kegyelmed leányát ahhoz adni a kit szeret, hanem
megszöktetni előle, most már a pogány veszi el.“</p>
<p>„Ne papoljon kend most nagytiszteletü Gernyeszegi Menyhért uram,
hanem lásson egy fokos után s álljon velünk együtt az ajtóra, vagy
menjen Ilonkát biztatni.“</p>
<p>A pap úgy tett a hogy mondva volt: bement Ilonka szobájába, ki
ijedtében fél-ájultan hevert ágyán; egy vigyorgó <span class=
"pagenum"><a name="Page_98" id="Page_98">-98-</a></span> tatár
féltestével már bemászott az ablakon, de a kihez Menyhért uram ugy
vágott egy karos széket, hogy menten visszaesett a honnan jött.</p>
<p>Más felől ez alatt három tatár már betörte a tornáczajtót, az
egyik lovas bement a konyhába. Azt ugyan András gazda fokosával ugy
főbe kollintá, hogy a lova alá esett, de a másik kettő pányvát
vetett az öreg legény nyakába s lerántva a földre, elkezdé annál
fogva kifelé hurczolni.</p>
<p>Magdus csak nézte ez ideig, mintha sóbálványnyá vált volna, a
viadalt, de a mint látta, hogy az apját huzzák vonják a földön,
felsikoltott s egy fejszét kapva a szegeletből elő, neki rohant az
egyik tatárnak, s egy kegyetlen elbúsult csapással ketté hasitotta
annak fejét. Az utolsó tatár aztán nem volt rest, hanem elszaladt a
hős leány elől, ki visitozva hajitotta utána a véres fejszét.
András gazda erre kivetette a pányvát nyakából, s fejére rántva
hirtelen a levágott tatár csalmáját, s felkapva annak lovára,
bekiálta az urakhoz: „Csak védjék magukat kegyelmetek, én addig
elfutok segitségért.“</p>
<p>„Eredj fiam Küküllőre,“ kiálta utána Gergely, „vagy menj Bethlen
várba, vagy a hol legközelebb találod az atyafiak banderiumát, és
mondd meg a kit ott találsz, hogy a ki leányomat megszabaditja,
legyen bár akárki fia, kezével jutalmazom meg.“</p>
<p>András hallotta a biztatást, s erre a helyett, hogy Küküllőnek
tartott volna, Balázsfalva felé forditá a ló száját, s a tatárok
között szerencsésen keresztül nyargalva, kik csalmájáról társuknak
tekinték, tova iramlott a faluból.</p>
<p>Az urak ezalatt hirtelen elkészültek a védelemre; három
<span class="pagenum"><a name="Page_99" id=
"Page_99">-99-</a></span> lőfegyvernél nem volt több velük, de
mindnyájának volt legalább kardja. A benyiló ablakát eltorlaszolták
szekrényekkel s oda álliták a papot és Magdust, maguk ezalatt a
lakszoba ajtaját és ablakait foglalva el. Néha tettek egyegy
lövést, midőn valamelyik tatár kanóczot készült vetni a födélre; a
lövés után szétfutottak az ostromlók s ismét ujak jöttek
helyettük.</p>
<p>Végre a tatárok az átelleni házakat gyujtották meg, hogy a láng
átcsapjon a szomszéd födélre, a ház elé ültetett terebélyes hárs-
és diófák egy ideig elfogták a zsarátnakot, de végre a házra
lövöldözött égő nyilaktól csakugyan belekapott a tűz a háztetőbe s
egy percz alatt lángban állt az egész épület. A tatárok
ujjongattak. A bent levők Istenre bizták lelküket. Történt azonban,
hogy András gazda teheneket tartván, az előtti napon
tengeri-kórókat vett meg egy oláhtól, melyeket azon havasan
kiteritgetve a padláson, az égő háztető tüze nem birt a nedves
kévéken keresztül a gerendákig terjedni, s ekként leégett az egész
tető, a nélkül hogy a házban levőknek csak egy hajszáluk is
meggörbült volna. Ekkor a tüz világa mellett egy nagyképü
tatármurza lovagolt elő, macska bajuszával, piszkos, de aranyos
öltözete mutatta rajta a vezért; ez mérgesen orditott az
ostromlókra, kik már sok holtat vesztettek s még közel sem
juthattak az ostromlottakhoz. A murza fogott egy nagy vas
buzogányt, s azzal ütögetve az ostromlók hátát, ekkint buzditá őket
nagyobb vitézségre, mire a tatárok közelebb kezdtek nyomulni a
házhoz, s csákányokkal kezdték annak falait bontogatni, már egy
jókora nyilást törtek a benyiló falán, s miután <span class=
"pagenum"><a name="Page_100" id="Page_100">-100-</a></span> az már
közel volt a beomláshoz, Gernyeszegi uram kénytelenült Magdussal és
Ilonkával a lakszobába vonulni.</p>
<p>Ide szorultak össze mindnyájan. Bánfi Mihály egy kőütéstől
eszméletlenül hevert a földön, Bethlen Miklós vállában egy nyil
volt betörve, a fegyverek mind ki voltak lövöldözve, Gergely
puskájában volt az utolsó töltés.</p>
<p>„Ajánljuk lelkünket Istennek atyafiak“ monda Gernyeszegi
Menyhért s aztán védjük magunkat férfiak módjára, s ezzel egy rövid
imádságot mondva el, melyet a többiek utána rebegtek, fölkapta
Bánfi kardját s a másik két férfiuval kiállt a végharczra, középre
fogva az elalélt Ilonkát s várva elhatározottan az ostromlókat,
kiknek ütéseik sürűen hangzottak ajtón és ablakon.</p>
<p>Egyszerre a két ablak közötti fal leomlott, tág kilátást nyitva
az ostromló csoportra: „Isten velünk“ kiáltának a védő férfiak,
kardjaikat kimeresztve, a midőn e pillanatban egyszerre ismerős
trombitaszó harsogott fel az ostromlók háta mögött, s füst és láng
közől egy háromszinü, kék, sárga, veres zászló lobogója látszott
közeledni.</p>
<p>„Istené a dicsőség! jön a szabadulás!“ kiálta feléledt
buzgalommal a pap, s a megriadt tatárok hirtelen visszafordulva, az
ujan érkezők elé tolultak.</p>
<p>A csata rövid volt, néhány percz alatt keresztül törte magát a
rendetlen csordán a kis segédcsapat, alig volt negyven ötven ember,
de mind jól felfegyverezve, s villogó kardjaik csapása alatt
hullott a tatár mint a tök.</p>
<p>Elől egy délczeg lovag, leeresztett aczélsisakján két sastoll
<span class="pagenum"><a name="Page_101" id=
"Page_101">-101-</a></span> meredt föl; oly sebesen tört magának
utat az ostromlott ház felé, hogy társai alig birtak nyomában
maradni. Néha körülfogták, de ő jobbra balra vágott s ismét
tisztában volt.</p>
<p>„Derék fiu vagy, akárki légy. Engem ugy segéljen megérdemled
leányomat“ kiálta Gergely ur.</p>
<p>„Ni – hogy villámlik a kard kezében! a hova vág, nem kell annak
másik csapás. Nézz oda Ilonka ha meglátod, lehetetlen hogy belé ne
szeress.“</p>
<p>Ilonka fölveté szemeit, s a mint meglátta a küzdő lovagot,
mintha valami megdöbbentő sejtelem kapta volna meg szivét, két
kezét keblére tette, s térdenállva fölemelé szemeit az égre és
sohajtott, és az ég meghallgatá a mit kivánt.</p>
<p>A szabaditó ezalatt egészen a ház elé jutott, s már szinte
megmenté Bethlenéket, midőn az utcza tulsó feléről uj csapattal
jött rá a murza.</p>
<p>A nagyképü macskabajuszu ember, szegletes fejével, villogó
szemével és fogaival, vörös csalmájával, pokoli jelenetkint
száguldott elő fekete paripáján, az égő házak között. A lovag
megállt előtte, s rövidre szedve a kantárszárát, hátrahuzta
paripája nyakát s fölágoskodott a kengyelben, kardját szeme elé
tartva. Azon pillanatban, midőn a murza oda ért s görbe sarló alaku
kardját az ifju fejének mérte, egyszerre lebukott ez lova nyakára s
egy gömbölyü, alulról fölfelé intézett csapással oly mesterien
vágott a murzához, hogy annak ugyanazon pillanatban a kardja
jobbra, a feje balra repült.</p>
<p>Az oda érkezett tatárság ez eseten elrémülve hirtelen
<span class="pagenum"><a name="Page_102" id=
"Page_102">-102-</a></span> megforditá a kantárszárát s ott hagyva
a győzteseknek rabjait és martalékát elfutott az éjszakában.</p>
<p>„Jókor jöttünk-e?“ kiálta András gazda, nem gondolva leégett s
szétrombolt házával, csak vendégeivel.</p>
<p>„Erős várunk nekünk az Isten.“ Szólt ünnepélyesen Gernyeszegi,
letéve kezéből a kardot.</p>
<p>A mentő lovag leszállt lováról s oda jött a megmentett
csoporthoz.</p>
<p>„Légy üdvöz derék lovag“ szólt kezét nyujtva eléje Bethlen
Gergely. „Én Isten előtt ez órában szent fogadást tevék: hogy a ki
meg fogja menteni leányomat, nem keresem családját, hitét,
vagyonát, neki adom nőül. Azért akárki légy, ha még nőtelen vagy, s
magad is ugy akarod, fogadd őt kebledre, s légy szeretve általa,
ugy a hogy megérdemled.“</p>
<p>„Köszönöm“ szólt a lovag elfojtódott hangon „és elfogadom,“ s
avval megfogva a gyöngéd hajadon kezét, oda vonta őt keblére.
Ilonka, a mint a lovag keze az övét érinté, megtört erővel
hanyatlott alá, ha a lovag karjaival át nem öleli, alélt termete a
földre rogyott volna, alig eszmélt magáról többé. Nagytiszteletü
Gernyeszegi Menyhért uram áhitattal rebegé, karjait kiterjesztve,
fölöttük: „az ég áldása legyen rajtatok.“</p>
<p>„Ámen!“ monda a lovag, és sisakját leemelte fejéről.</p>
<p>Mindenki ráismert egyszerre.</p>
<p>A férfiak hátrarezzenve, Ilonka felsikoltva s karjait convulsiv
erővel kulcsolva az ifju nyaka körül, kiálták egyszerre:</p>
<p>„Apafi Mihály!“</p>
<p class="center">* * *</p>
<p><span class="pagenum"><a name="Page_103" id=
"Page_103">-103-</a></span></p>
<p>Néhány hónap mulva Balázsfalván tartotta a fejedelem menyegzőjét
Bethlen Ilonkával. Jelen volt az ország szine, java, s annyi ember
között egy sem volt, a ki szomoru ne lett volna, csupán az ifju pár
volt boldog és vidám. A legközelebbi rokonok ugy jártak alá s fel,
mint temetéskor a megszomorodott felek. A menyegzői pompából kirítt
az arczok búja.</p>
<p>Mikor a fejedelem szép menyasszonyával, megkezdte a tánczot, a
vendégek egy része fölállt tiszteletből, más része ülve maradt és
duzzogott.</p>
<p>„Miért nem tisztelik meg kegyelmetek a fejedelmet, hogy
felállnának“, szólt Apor István uram, akkori főkincstárnoka
Erdélynek az ülve maradtakhoz; mire egy közőlök Sárosi János uram,
daczosan visszaszólott:</p>
<p>„Elugratta biz ő kegyelme a fejedelemséget!“</p>
<p class="center">* * *</p>
<p>Apafi boldogul élt sokáig szép nejével, – hanem Erdély csakugyan
nem látott több fejedelemtemetést.</p>
<hr class="chap" />
<p><span class="pagenum"><a name="Page_104" id=
"Page_104">-104-</a></span></p>
<h2>BACSÓ TAMÁS.</h2>
<p class="center">MAGYAR HISTORIAI NOVELLA.</p>
<h3>I.</h3>
<p>Murányvár, az annyi regényes kalandról hires omladék, Ferdinánd
király idejében a Tornai Tornallyay családnak volt birtokában.</p>
<p>1536-ban meghalt az öreg Tornallyay János, s maradt utána egy
fia László, kit még éltében eljegyze egy szintén a Tornallyay
családból való hajadonnal Máriával.</p>
<p>Ezt a Tornallyay Máriát azonkivül a fiscus által fiusittatá,
hogy ha netalán saját édes gyermeke meghaláloznék, vagyonai ne
származzanak idegen kézre, hanem maradjanak a leánynál, s ha az
később máshoz találna férjhez menni, viselje a férj az ő nevét is,
s a születendő gyermekek, mint Tornallyayak birják a család
javadalmait.</p>
<p>Minthogy azonban kora halálával hátrahagyott fiacskája
menyasszonyostul együtt még mindketten gyermekek valának,
gondviselőül rendelé számukra eddigi várnagyát Bacsó Tamást, még
két testvérével együtt, kiknek egyikét hitták Bernátnak, másikát
pedig Sámsonnak. <span class="pagenum"><a name="Page_105" id=
"Page_105">-105-</a></span></p>
<p>Az öreg Tornallyay sohasem vélte gyermekei jövendőjét jobb
kezekre bizhatni, mint e három férfiéra. Ezek közül Tamás volt a
legidősebb, kegyes, imádkozó ember, kinek sohasem volt egyébre
gondja, mint bucsujárásra és alamizsna-osztogatásra; utána
következett Bernát, ez egy kissé rútarczu volt, fertelmes képére
alig lehetett ránézni, de annál jobban értett a gazdálkodáshoz, s
pénz és számvetés dolgában senki őt meg nem csalhatta; a
legifjabbik, Sámson, pedig vitéz hadakozó ember levén, már
természetnél fogva is erős és izmos termetű; ugy gondolá a jó öreg,
hogy a mig fiának lelki neveltetése nem szenvedend hiányt Tamás
ápolása alatt, addig Bernát a vagyonbeli gazdálkodásban leend
tudós, végre Sámson hathatós védelmezője leend annak minden
erőszakos megtámadások ellenében.</p>
<p>Az öreg János eként elhagyván a mulandóságot, ime mi történék
vala? Már az első esztendőben hire futamodék, hogy Murányvár egy
rablófészekké lett, honnan vitéz Sámson gazda tűzzel vassal
látogatja a felvidéket, gyilkol, rabol és gyujtogat, a jó Tamás
feltöri a templomokat, leszedi harangjaikat, s a bölcs Bernát benn
a várban pénzt kovácsol az elrabolt harangokból, s annyira
elárasztá már hamis pénzzel a tájékot, hogy a szomszéd városokban
félnek az emberek pénzen vásárlani, hanem inkább csereberélnek.</p>
<p>Hasztalan emeltek panaszt a szomszéd falvak és földesurak! a
hatalmas gonosztevőket nem volt mód megfenyiteni, ha Ferdinándhoz
folyamodtak segitségért, ezek azzal fenyegetőztek, hogy áttérnek
János Zsigmondhoz, s megforditva. A megye kétséges föld volt, ma az
egyik fél birta, holnap a másik, s <span class="pagenum"><a name=
"Page_106" id="Page_106">-106-</a></span> mikor a háborura is alig
volt elég a fegyver, honnan jutott volna még a rablók ellen?</p>
<p>Az országgyülés egynehányszor czitálta őket, de ők sohasem
jelentek meg, daczolva a törvényekkel.</p>
<p>Minő sors várhatott ily állapotban a rosz kezekre bizott
árvákra, kiknek ügye a zürzavaros időben egyedül a gondviselő ur
Isten őriző kezére volt bizva?</p>
<p>A mellékrokonok gyakori kérdezősködéseire mindig kitérő
feleleteket adtak a gondnokok, s nem engedék őket a gyermekekhez
férni; majd, hogy László felserdült, elhiresztelék, hogy elment
Lengyelországba hadakozni, egyszer csak aztán kitűzték a fekete
zászlót a vároromra: – hogy, hogy nem? – hazaérkezett ismét, és
rögtön meghalt; a ki nem félt Murányvár alatt járni, megjelenhetett
a torára. Ez volt a hir.</p>
<hr class="chap" />
<h3>II.<br />
A TOR.</h3>
<p>… A terem be van huzva fekete posztóval, közepett áll a ravatal,
ezüst szegekkel kiverve; két oldalán megforditva függnek a családi
czimerek, egy fehér angyal, csillagos kék mezőben, jobbjában
lángpallost tartva. Fejtül zászlók és lobogós kopják, kétfelől
tizenkét viaszfáklya lobog; a ravatalon egy fiatal férfi fekszik,
sápadt, kiaszott arcz, kemény szigoru vonások, beesett szemei
csukvák, viaszsárga kezei mellén össze vannak <span class=
"pagenum"><a name="Page_107" id="Page_107">-107-</a></span> téve,
nagy sima homloka száraz és fényes, mint szokott lenni a
halottaké.</p>
<p>Lábtul kis kerek asztal mellett négy virrasztó diák ül énekelve,
az asztal alatt nagy zöld órros kancsó fülel, a diákok bele vannak
már fáradva az éneklésbe, de még az ivásba nem.</p>
<p>A szomszéd-teremben ez alatt vigan folyik a tor, ott a csatlósok
és pinczérek iszszák le sziveikről a bút, s ha elhallgat olykor a
virrasztók éneke, a de profundis szomoru melodiája után keresztül
hangzik a nyitogatott ajtókon a vad rikácsoló bordana: „ej haj,
igyunk rája, ugy is elnyél a sir szája!“</p>
<p>A virrasztók unni kezdék magukat a halott mellett, a zsolozsmák
végig vannak énekelve, a fáklyák leégtek, és a kancsó kiürült.
Egyet elküldenek maguk közül, hogy hozza tele. A másik utána megy,
hogy meglesse, ha nem csalja-e meg társait? Mindketten oda
maradnak. A harmadik értük indul, visszahivandó őket, s a negyedik
aztán nem bolond, hogy egyedül maradjon, ő is utánok megy. A
szomszéd-teremben pedig igen vig társaság van, onnan nem jön ki
más, mint a kit kilöknek. A halott egyedül marad.</p>
<p>Éjfélkor le fogják tenni majd a családi sirboltba, s a czimer
megforditva marad a sirbolt-ajtó felett, mely a Tornallyay család
utolsó férfi ivadéka, László után bezáródik.</p>
<p>Éjfélig van ideje mindenkinek meglátogatni a halottat, ki
éltében annyi emberrel jól tett, védte az ártatlant, segitette a
szükölködőt, gyámolitá rokonait, megbecsülte a jó szolgát, és
harczolt a hazáért.</p>
<p>Nem igen jut eszébe senkinek. <span class="pagenum"><a name=
"Page_108" id="Page_108">-108-</a></span></p>
<p>Egyszerre nyilik az ajtó, s a részeg tivornya orditásból
kitántorog Ivó, a csatlósok hadnagya, kit László váltott meg török
rabságból. Részeg az ember, mint a csap, kezében kancsót hoz, s a
halott előtt kaczagva megáll, a hogy állhat.</p>
<p>– Igyál atyafi! szól urát kinálva, s vadul röhög durva ötletén.
Ugy is nagy státió lesz innen a más világig, s ki tudja: ültettek-e
ott is szőlőt? Igyál no.</p>
<p>Az ember tántorogtában felrug egy álló gyertyatartót, s a
viaszfáklya forró olvadéka László arczára cseppen. Az hideg marad
és mozdulatlan.</p>
<p>– No – se baj, mond a hadnagy felállitva a fáklyát nagy ügygyel
bajjal, s ez alatt más kettőt taszitva el. Ha a más világra jutsz,
ott még majd forróbbal is leöntenek.</p>
<p>A hadnagy eltántorgott részegen, kiment a folyosóra, valamelyik
szegletben eldült és elaludt. Az utána nyitva hagyott ajtón
besüvöltött a szél, s ugy lobogtatta a fáklyákat a ravatal
körül!</p>
<p>A szomszédteremben hangzott a lakomai zaj, a halott szobája
csendesen maradt.</p>
<p>De im ki az, ki őt ismét látogatni jő? Magas, halavány női alak,
ha szemei ugy nem égnének, léleknek is beillenék. Ez a menyasszony.
A halott menyasszonya Mária, ki jegyesét már három év óta nem
látta, s most tudtára adák, hogy vőlegénye megérkezett, s ott
fekszik a koporsóban.</p>
<p>A leány megáll a ravatal előtt. Szép vonásai mintha kővé
volnának fagyva mozdulatlanok, szemeit le nem veszi mátkája
arczáról, egy köny sem nedvesiti azokat. Iszonyu érzelem!
<span class="pagenum"><a name="Page_109" id=
"Page_109">-109-</a></span> midőn az élet legkinosabb órája jelen
van, nem akar fájni a sziv, nem akar sirni a szem, nem akar
veszteségére gondolni az ész, és e borzasztó ür a lélekben, köny,
fájdalom, és gondolat nélkül a legiszonyubb szenvedés. Ezentul még
csak egy lépés van, – az őrültség kaczaja.</p>
<p>Annyit szeretne pedig mondani a halottnak; szeretne
szemrehányásokat tenni, hogy hát ily hidegnek kell-e a vőlegénynek
lenni? szeretne elmondani neki, hogy ő is szenvedett sokat,
szeretné megkérdeni tőle, melyik ut vezet a tulvilágra, hogy utána
mehessen? Mert hiszen oly nagyon szerette őt! De az ajk nem ád
hangokat.</p>
<p>Odalép a halott mellé, s gyöngéd fehér kezével megfogja annak
viaszsárga kezét.</p>
<p>Mi volt ez?</p>
<p>A megérintett hideg csontkéz megszoritá a leány kezét.</p>
<p>Mária ijedten tekinte kedvese arczára, s annak felnyilt
szemeivel találkozék.</p>
<p>– Csendesen… suttogá a ravatalon fekvő. Ne félj és ne örülj,
mert elárulsz.</p>
<p>A leány reszketett, a férfi nem.</p>
<p>– Vártalak, suttogá László a leánynak, végy le egy kést a falra
akasztott fegyverek közül, s vagdald el vele kötelékeimet, mik
kezeimet és lábaimat fogva tartják, s aztán tedd mellém a kést.</p>
<p>A leány csak bámult, a nélkül, hogy a mondottakat
teljesitené.</p>
<p>Mária! nem természettörő csoda, a mit látsz, én élek,
<span class="pagenum"><a name="Page_110" id=
"Page_110">-110-</a></span> de csak egy órám van még hátra,
éjfélkor el fognak temetni, ezt az órát használni kell. Hajolj
reám, tégy ugy, mintha siratnál; – ne félj hideg alakomtól, csak
egy szikra ég még abban, s az is szerelem te érted. A mióta nem
láttál, az alatt itt voltam bezárva a bástyák legalsó börtönében.
Bacsó Tamás tarta ottan. Midőn bűneit megtudva, meg akarám őt
büntetni, rabló zsoldosaival megkötöztetett, s elzárt a világ elől,
s az utánom kérdezősködőknek mesét mondott hollétemről. E sirból,
jól tudám, hogy csak a másik sirba van kijárás, s vártam sokáig,
vártam iszonyu ideig; a napokat nem számithattam, mert a föld alatt
nincs idő, csak azt tudom, hogy az hosszabb volt az
örökkévalóságnál. Végre egy gondolatom jött: visszatarték magamtól
ételt és italt hosszu ideig, testem kiszáradt, arczom összeesett,
szivem verése alig lön észrevehető, s tagjaim elhidegültek. Egy
órában porkolábjaim, midőn lánczaimat vizsgálni jöttek,
megmerevülten találtak börtönöm fenekén fekve. Ez meghalt! mondának
nevetve, s a lánczokat levéve rólam, felvettek vállaikra,
felöltöztettek halotti ruhába, s kiteritettek e ravatalra;
hallottam, mint suttogá mellettem egy, hogy még szivem körül
melegséget érez, s az ijedtségtől ugy elszorult egyszerre szivem,
hogy a mint a másik rátette kezét, nem érzé dobbanását. Majd jobban
meghűl a sirboltban, vigasztalá társát. Most, Mária, adj kezembe
egy kést.</p>
<p>– Mit akarsz cselekedni?</p>
<p>– Megvárom, mig Bacsó Tamás ide fog lépni ravatalom mellé, s
akkor szivébe ütöm azt.</p>
<p>A leány ráhajolt Lászlóra, s arczát arczára fektetve suttogott:
<span class="pagenum"><a name="Page_111" id=
"Page_111">-111-</a></span></p>
<p>– Maradj csendesen és ne háborogj. Én megszabaditalak, ha rám
bizod magad. Engedd magadat a sirboltba letétetni, én érted
megyek.</p>
<p>– Lehetlen az, szólt reszketve a férfi, s a puszta gondolatnál
elkékülének ajkai. Hátha gátolva léssz, s én ott veszek a lezárt
koporsóban? A sirbolt-ajtó zárva leend; s ha odáig juthatnál is,
belőle ismét nincs menekülés.</p>
<p>– Van. Atyád koporsója mellett áll egy kőkoporsó; ez üres, nem
fekszik benne senki; fedelét leemelve, egy szűk lépcső lejárása
tünik elé, mely a sziklába vágva a vár alatti barlang üregéig
vezet, ezen keresztül megszabadulandsz.</p>
<p>– De hogy jöhetsz te odáig?</p>
<p>– Éjfél után, midőn mindnyájan lenyugszanak, Bacsó Tamás
hálótermébe lopózom, ki feje alatt szokta őrzeni a vár kulcsait. A
várnagy babonás: e vár lakóinál hagyományul jár a monda a fehér
leányról, ki az éjfél óráiban, a lángpallost kezében tartva, végig
szokott járni a vár termein. Senki nem meri őt megszólitani,
mindenki félve áll hátra, s maga Bacsó Tamás takaróját fejére vonva
huzódik ágya szegletébe, hogy ne lásson s ne halljon semmit. Nem
rém a fehér leány, én magam vagyok az. Alant a hegy tövében lakik
egy hű szolgám, az öreg Bertalan, kecskepásztor, ő fedezte fel a
sirbolti rejtekutat, és én használva a várnagyok babonás hitét, itt
szoktam vele találkozni, s itt adom át neki panaszleveleimet, miket
ő több izben elvitt a nádorhoz, sőt egyszer a királyhoz is. Ma
éjfélkor ismét lemegyek, téged megszabaditalak.</p>
<p>– És azután velem jösz? <span class="pagenum"><a name="Page_112"
id="Page_112">-112-</a></span></p>
<p>– Te fölmégy a királyhoz, föl az országrendeihez, megmutatod
nekik kiszenvedett arczodat, s boszut kérsz gyilkosaid fejére. Én
pedig közöttük maradok, hogy legyen, ki bűneiket feljegyezze.</p>
<p>E perczben nyilt az ajtó. László lehunyta szemeit, Mária ugy
tett, mintha ráborulva sirna. A három Bacsó lépett be a
terembe.</p>
<p>Elől egy magas, martialis alak, Bacsó Sámson, a rablóhős;
vastag, szénfekete haja serteként áll fején szélyel, és ellepi
homlokát, sűrü szemöldei csaknem össze vannak nőve, két bajusza,
mint két ökörszarv, öklelőzik jobbra balra, sűrü fekete szakállal
van benőve egész arcza, mintha aczélsodronynyal volna beültetve, s
a mik szabadon maradtak, azok egyedül a sötét villogó szemek.
Alakja ölnél magasabb, vállai szélesek, karjai vastagok mint egy
cserfaág, öltözete piszkos és elhanyagolt, melyet derekán
bivalybőr-öv szorit össze, azon lóg egy hosszu, rozsdás, egyenes
kard; a kard lapjára van edzve: „jó éjszakát!“</p>
<p>Utána jő Bacsó Bernát, merő ellentéte az elébbi alaknak, egy
félre nőtt, nyomorék teremtés, feje vállai közé szorulva, arcza
ránczokkal fedett, a szőrt megirtá rajta a himlő, melytől szemei is
örökké veresek, hosszu kezei csaknem a földig lógnak. Az egész alak
szánalomra indit, de az ajkak vonásában van valami keserű guny,
mely e szánalmat visszautasitja, s daczolni látszik a természettel,
mely őt megcsufolta, s az emberiséggel, mely őt kineveti.</p>
<p>A harmadik, Bacsó Tamás. Egy tisztességes ősz alak, a milyennek
festik a becsületben megőszült embereket: nyilt <span class=
"pagenum"><a name="Page_113" id="Page_113">-113-</a></span>
barátságos homlok, melyet ezüst fürtök fednek, tiszta,
józantekintetü szemek, szabályos arcz, szelid, nyájas ajkak, komoly
magatartás; – öltözete gyász, s e szint arczkifejezése sem
hazudtolja meg. Tud szomoru lenni.</p>
<p>Midőn belépnek, Mária fölemelkedik a ravatalról, s hideg,
könytelen arczczal végig nézve a három testvéren, a nélkül, hogy
szólna hozzájuk, eltávozik.</p>
<p>Sámson vállat vonitva fordul el tőle, mig Bernát faunusi
vigyorgással tekint utána, egyedül Tamás üdvözli őt
tiszteletteljesen meghajtva fejét.</p>
<p>– Köszönnetek kellett volna neki; szól intőleg testvéreihez,
ezután ő leend a vár birtokosa.</p>
<p>Bernát felkaczagott.</p>
<p>– Miután eddig vőlegénye volt az, ki most halva fekszik?</p>
<p>– Bizonyára, a végrendelet igy hagyományozta azt.</p>
<p>– De azt nem hagyományozá, hogy a vár urát három esztendeig
fogságba tartsd, s csak meghalva ereszd ki.</p>
<p>Tamás nyugodt lélekkel viszonza:</p>
<p>– Én gondnokul voltam mellé rendelve, hogy vigyázzak reá, a fiun
tébolyodás jelei kezdtek mutatkozni, s én elővigyázatból zártam őt
el, hogy kárt ne tegyen magában, vagy jószágait el ne prédálja, ez
nekem jogom volt és kötelességem.</p>
<p>– Igaz, hiszen te derék becsületes ember vagy. Megbocsáss, hogy
későn ismertelek meg; hát a lányt most ujra mi oknál fogva teszed
el láb alól?</p>
<p>– Épen nem teszem. Ő férhez fog menni, és Murányvár a
<span class="pagenum"><a name="Page_114" id=
"Page_114">-114-</a></span> hozzátartozó uradalmakkal együtt azé
leend, ki őt el fogja venni, a mint a végrendeletben van.</p>
<p>Bernát elsápadva néze bátyja arczára, mintha kétkedne rajta,
hogy tréfál-e vagy valót beszél?</p>
<p>– S hová leszünk mi akkor?</p>
<p>– Maradunk a kik voltunk, ha a kegyes vőlegénynek tetszeni fog;
viszonza Tamás alattomos mosolygással, mely egy perczre elárulá a
szelid arcz vonásaiban alvó ördögöt.</p>
<p>– S ki volna az? kérdé Bernát, értetlen arczczal.</p>
<p>– Kedves öcsénk, Sámson; szólt Tamás, a kalandorra mutatva, ki
ezalatt hátat forditva állt egy ablakban összefont karokkal, s
részvétlen arczczal bámult ki az erdős vidékre.</p>
<p>A mint nevét hallá emliteni, visszaforditá nagy, bozontos fejét,
s lenézve testvéreit, egyet vonita vállán, s azzal ismét az ablakba
könyökölt.</p>
<p>Tamás odalépett hozzá, s nyájasan megveregette vállát.</p>
<p>– Hallottad, miről beszéltünk?</p>
<p>– Hallottam, de semmi közöm hozzá.</p>
<p>– Semmi közöd?</p>
<p>– Mert az nem az én mesterségem. Én rablok, gyilkolok, megölök
száz férfit ha kell, de lopni, csalni, örökségeket elhajhászni nem
szokásom. Tegyetek a leánynyal a mit akartok, mit bánom én? öljétek
meg, de az én kezem által ugyan nem; engem hagyjatok ki
játékaitokból.</p>
<p>– Sámson, térj eszedre, ha egyszer elvetted a leányt, többet
akár soha se lásd. Mehetsz a világ végire, de nekünk kell, hogy őt
nőül vedd. <span class="pagenum"><a name="Page_115" id=
"Page_115">-115-</a></span></p>
<p>Sámson fölegyenesedék, szemei villogtak sötét helyeikből.</p>
<p>– Halljátok. Én láttam férfiakat meghalni a halál mindenféle
nemeivel, én láttam ágyukat szegezve mellemnek, és éreztem álmomban
a hóhér pallosát nyakamba metszeni, én láttam kisérteteket utánam
jőni az általam meggyilkoltak sirjaiból, s hallottam kongani a
felgyujtott falvak harangjait, mikor már a tornyok le voltak égve.
Nem reszkettem soha. De asszonyt nem láttam sirni soha, és nem
akarok. Keressetek helyettem más vőlegényt. Én a leányt el nem
veszem.</p>
<p>– Elveszem én! szólt közbe, kigyuladt arczczal Bernát, s arcza
ragyái és szemei még vörösebbek lettek.</p>
<p>A ravatalon fekvő László, kinek e beszédet hallva, a pokol
kinjait kelle kiállani, e szóra öntudatlanul felsóhajtott.</p>
<p>Mindhárman ijedten tekintének vissza.</p>
<p>– Valaki sohajtott. Hangot hallék: rebegé Bernát.</p>
<p>– Semmi sem, szólt Tamás széttekintve. Tán valaki hallgatózott
az ajtón.</p>
<p>Bernát szorongva szólt:</p>
<p>– Engem ugy nyugtalanit e halott, ugy félek tőle. Kedvem volna
szivébe ütni e kést, nehogy föltámadhasson valaha.</p>
<p>– Azt ne tedd, csititá őt Tamás. Még azt mondaná valaki, mi
öltük őt meg. Meg van ő halva jól.</p>
<p>Sámson gunyosan fordult testvéreihez:</p>
<p>– Hogy féltek, miszerint föltámad az, a kit megöltetek; a kit én
megölök, az nem ébred föl soha.</p>
<p>– Beszélj, beszélj kevély rabló. Ha én ébren nem vagyok, te
nyakadra hoznád az egész országot, s harczolhatnál vele.
<span class="pagenum"><a name="Page_116" id=
"Page_116">-116-</a></span></p>
<p>– De ha én pénzt nem szerzek, szólt közbe Bernát, te is hiába
vagy ébren.</p>
<p>– Csitt, a virasztók jőnek.</p>
<p>Éjfél elmult. A torozók ügygyel bajjal elhagyák az ivótermet, a
legjózanabbak felvevék a ravatalt vállaikra, s a mint a
sirbolt-ajtót felnyiták, a kijövő hideg szél oly borzadályosan
futott végig valamennyin, hogy egyszerre kijózanultak, az arczok
halaványak voltak a fáklyafénynél.</p>
<p>A csatlósok megálltak a lépcsőkön, félelmesen nézve fáklyaik
füstjére, mintha fekete szellemek lobogtatnák azokat palástjuk
szegélyével. Alulról hangzott a halotti ének: Miserere mei
Domine!</p>
<p>Az emberek önkénytelen keresztet vetének magukra s örültek,
midőn visszajöhettek a sirboltból, s hátuk mögé nem merve
tekinteni, siettek alvószobáikba.</p>
<p>Bacsó Tamás maradt leghátul, bezárta a sirbolt-ajtót,
megforditva rajta a czimert, s magában dörmögve monda:</p>
<p>– Ez többet meg nem nyilik – az itéletnapig.</p>
<hr class="chap" />
<p><span class="pagenum"><a name="Page_117" id=
"Page_117">-117-</a></span></p>
<h3>III.<br />
A FEHÉR LEÁNY.</h3>
<p>Bacsó Tamás reszketve fogá meg Sámson kezét, midőn hálószobájába
ért.</p>
<p>– Maradj nálam, szólt rebegő hangon, ez éjjel nem merek egyedül
alunni. Egy kisértettel megszaporodott a pokol.</p>
<p>– Még is oly gyáva vagy, vén gyermek? szólt az megvetően.</p>
<p>– Nappal nem nevezhetnél annak, de az éjszaka nem az emberi
hatalmaké. Kérlek, ülj mellém, ülj közelebb, gyujtsunk tüzet a
kandallóban, zárd be az ajtókat, s az ablakok tábláit reteszeld be.
Engem Isten csodái kisértenek éjjelenkint.</p>
<p>– Álmodban látod azokat, sokat vacsorálsz.</p>
<p>– Épen semmit.</p>
<p>– Tehát azért látod, mert sokat böjtölsz.</p>
<p>– Oh ne mondd. Az Istennek oka van engemet látogatni. Én sokat
vétettem nagyon. De vezekleni fogok, vezekleni bűneimhez méltón; ha
ez utolsó tervem bevégezém, akkor templomot épittetek, oly pompást,
hogy hasonlóban nem imádkoztak még soha.</p>
<p>– Csak hozzám közel ne épitsd; mert ki találom rabolni.</p>
<p>– Csendesen Sámson; ne szólj igy. Oh itt a falak is beszélnek,
körűlem minden butor él, és engem üldöz; ha nagy csendesség van,
nevemet suttogják, csendesen, alig hallhatólag, és éjszaka, midőn a
nagy viharra olykor felébredek, mely a <span class=
"pagenum"><a name="Page_118" id="Page_118">-118-</a></span>
szélvitorláit csikorgatja, egyszerre megnémul minden, s fejem
fölött elkezd zugni a hatvannégy mázsás öreg harang, melyet a
rimaszombati szentegyházból elraboltam, s hamis pénzt verettem
belőle, s ugy kong, ugy zug a mélységes éjszakán keresztül, hogy a
bástyák rengnek bele alapzataikban. Máskor halálos vakság fog el,
érzem a fáklyák melegét, és lángjaikat nem látom, mélységes
sötétség ül körülöttem. Számtalanszor, midőn ágyamba le akarok
fekünni, saját alakomat, a hogy vagyok és létezek, már ott fekve
találom, s hasztalan költöm onnan, nem birom fölébreszteni, s ott
virradok meg székemben ülve, mig a nap feljő, s a kisértet
eloszlik.</p>
<p>– Rémséges dolgokat beszélsz, szólt Sámson, közelebb huzva
kardját.</p>
<p>– Nézz hátam mögé, nem áll-e valaki mögöttem? gyakran, midőn
olvasni akarok valami szent könyvből, érzem, hogy valaki hátam
mögött leskelődik, s vállamon keresztül azon könyvből olvas, mig az
én szemeim előtt annak minden betüje megelevenedik, hogy mennek
egymásután sorban, mint a lándzsás hadsereg, s ha kés van kezemben,
ugy biztat, ugy erőtet, hogy vágjam vele torkomat keresztül!</p>
<p>– Te meg vagy rontva Tamás. Eszed nincs helyén.</p>
<p>– Van e várnak egy ősi réme, mely itt lakik alattunk vagy
fölöttünk, elrejtve a falak üregeiben, és örökké ébren. Ez a fehér
leány. Egy Tornallyai leány hajdan a keresztes hadba távozott el, s
ott elesett a csatában: de szelleme visszajött e várba lakni, s oly
tiszteletben tartaték a család előtt, hogy ünnepélyes lakomáikon
egy széket mindig üresen hagytak a <span class="pagenum"><a name=
"Page_119" id="Page_119">-119-</a></span> számára, s arczképe alá,
mely a csarnokban függ, valahányszor menyegző, tor, vagy keresztelő
történt, külön viaszgyertyát szoktak meggyujtani, s mig a többi
viaszgyertyák leégtek, ez bár folyvást lángolt, soha nem fogyott
el. Ez a rém üldöz legjobban engemet. Hasztalan zárkózom be előle,
zárt ajtókon keresztül felkeres, egyik ajtómon bejön, a másikon
kimegy, az őrök látják őt, és nem merik megszólitani, hallják mint
csikorognak az általa felnyitott ajtók, s mint csapódik be a
sirbolt-ajtó utána iszonyu dördüléssel…</p>
<p>E pillanatban iszonyu csattanás hallatszott… A két testvér
rémülten ugrott fel székeiről, s az ajtóra tekinte… Az felnyilt
csendesen. Bacsó Tamás reszketve fogózott testvére karjába. Szemeit
nem birta lezárni. Jól tudta, hogy zárt szempilláin keresztül is
kénytelen volna látni e tüneményt.</p>
<p>Egy fehér alak suhant végig a termen, egy márványarczu hölgy
alakja, vállán arany betükkel kivert lángalaku pallost emelve, s
szemeivel merőn maga elé tekintve.</p>
<p>Bacsó Tamás homlokán a hideg veriték gyöngyözött. Sámson keze is
rá volt fagyva a kardmarkolatra, s izmos termete reszketett.</p>
<p>Már a fehér leány a tulsó ajtóhoz ért, midőn Sámson erőszakosan
megtörve félelme bilincseit, felkiálta:</p>
<p>– Hát fattyuk vagyunk-e mi, hogy egy rémtől megijedünk? s azzal
kirántva kardját, elállta a kisértet utját. Megállj! ordita rá,
felemelve kardját, – s ha a pokolban lakozol, maradj ott örökre,
vagy ha nem haltál meg elég jól, megöllek én, ugy, hogy a más
világon sem fogsz élni többet. <span class="pagenum"><a name=
"Page_120" id="Page_120">-120-</a></span></p>
<p>A fehér alak egy pillanatra megrettenni látszott, mintha még
fehérebb lett volna mint volt, de a másik pillanatban megvillant
kezében a lángpallos, s oly gyorsan, mint a villám, csapott le
Sámson kardjára.</p>
<p>A kard kihullott a férfi reszkető kezéből, s Sámson térdrebukott
a rémülettől, arczát kezeivel eltakarva.</p>
<p>A következő pillanatban lehete hallani a mindig távolabb
felnyitott ajtók csukódását; mig egy végső dördület hirül adá, hogy
most a sirbolt-ajtó csukódott be.</p>
<p>Minden lélek halálfélelem közt aludt ez éjszaka, s másnap reggel
a Tornallyai család sirboltja felett, hol a czimert Bacsó Tamás
saját kezével forditá meg, e czimert ujra helyreforditva lehete
látni.</p>
<hr class="chap" />
<h3>IV.<br />
A KINYUJTOTT KÉZ.</h3>
<p>Ezen zavargás időkben nehéz volt az ország és a fejedelmek
figyelmét egyes családok sérelmeire vonni; a népek kiáltásai közül
nem hallatszott ki az egyesek jajszava.</p>
<p>Tornallyai László, menyasszonya által a legcsodálatosabb uton
megszabadulva, azon kezde gondolkozni, mint irtsa ki öröksége
rablóit Murányvárból?</p>
<p>Ha egyenesen fölmegy Pozsonyba, s magát az országrendeivel
megismertetve, azokat a törvényszerinti elégtételre felhivja,
koczkáztatta volna, hogy Bacsó Tamás megtudva életben <span class=
"pagenum"><a name="Page_121" id="Page_121">-121-</a></span>
maradtát, órgyilkosokat küld utána s megöleti, mig azt az
igazságnak megrövidült karjai rablófészkében el nem érik, s minden
törekvésének sem sikerülend egyebet kieszközölni egy erőtlen
fulminatoriumnál, melyet Murányvárban csak kaczagni fognak.</p>
<p>Hanem mást gondolt ki. Máriát nem bocsátá többé vissza a várba,
hanem elvivé ő a szent Erzsébetről elnevezett kolostorba, s ott a
szent szűzek gondviselésére bizva, elrejté őt a Bacsó család szemei
elől, kik amaz ijedelmes éj óta semmit sem tudtak az eltünt leány
holléte felől.</p>
<p>Akkor tudósitá László álnevü feljelentésekben az országbiráját,
miszerint a Tornallyai család utolsó ivadékainak egyike
meghalálozván, másika kolostorba lépvén, a megürült Murányi
uradalom a koronára szállt vissza; minélfogva a fiscus igyekezzék
azt törvényes urának visszafoglalni.</p>
<p>E feljelentés nem is maradt sikertelen; rövid idő mulva parancs
érkezett Bacsó Tamáshoz, mely által az felszólittatott a murányi
uradalmat a törvényes határidő alatt a koronának
átszolgáltatni.</p>
<p>Bacsó Tamás elsápadt, a mint a parancs elejét olvasá, hanem a
mint annak végén megérté, hogy Mária a szent-erzsébeti kolostorba
tartózkodik, mintha kő esett volna le szivéről, megkönnyebbült
kebellel mondá:</p>
<p>– Minden jól van.</p>
<p>Még az nap felkeresteté Sámsont, ez összegyüjté rablóbandáit, s
éjszaka ráütve a szent-erzsébeti kolostorra, azt ostrommal
elfoglalá, oltárkincseit felprédálta, s Máriát erőszakkal
<span class="pagenum"><a name="Page_122" id=
"Page_122">-122-</a></span> elrablá belőle. Nehány ittas rabló
üszköt vetett a szétdult kamarákba, s a kolostor a puszta falakig
leégett.</p>
<p>E kolostort azonban az akkori országprimás épitteté, s különös
kegyében tartván, midőn e szent hely elrombolását megérté, méltó
haragra gerjedve, panaszt tőn személyesen a király előtt, melynek
eredménye az lett, hogy mielőtt a zárda üszkei kihamvadtak volna,
már a császári tábornok Salm Frigyes ott állt Murány alatt
bosszuálló seregeivel.</p>
<p>A Bacsó-családnak csupán egy utja volt a menekülésre: Máriát
kényszeriteni, hogy egyhez közülök nőül menjen. E végett a
legközelebbi faluból erővel elragadták a lelkészt, s halállal
fenyegeték, ha az esketési szertartást rögtön végre nem hajtandja,
csak ez által maradhatván törvényes birtokában a várnak, s csak igy
menthetve a kolostor elleni erőszakoskodást.</p>
<p>A lelkész, egy tisztes hetvenéves agg, csupán arra kérte őket,
hogy engedjék őt egyedül beszélhetni Máriával, miszerint őt
sorsával megismertesse, és ha kelleni fog, rábeszélje a kivánt
lépésre.</p>
<p>Midőn egyedül maradt a leánynyal, megfogá annak kezeit, s
homlokát megsimogatva szólt:</p>
<p>– Ne félj leányom. Az Isten nem hágy el téged. Engem halállal
fenyegetnek, ha téged össze nem adlak e gonosztevők egyikével, de
én nem félem a halált, félem egyedül az Istent, s ha ő neki
tetszik, hogy meghaljak, nem első martyrja leszek az igazságnak, de
az leszek. Te tartsd meg magadat. Igérd e gyilkosoknak, hogy kész
vagy az ajánlott kezet elfogadni: Él az Isten, hogy én össze nem
kötöm azt a tiéddel. <span class="pagenum"><a name="Page_123" id=
"Page_123">-123-</a></span></p>
<p>A leány megcsókolá a tisztes agg kezét, s midőn kilépett
gyilkosai elé, azoknak végtelen meglepetésére kijelenté, hogy kész
beléegyezni az ajánlott házasságba.</p>
<p>Nagy lőn az öröm Murányban. Lakomához készült az egész vár; mig
künn Salm ágyuit sánczoltatta. Maga a választott vőlegény, a pupos
Bernát ugy felcziczomázta magát boglárokkal, és klárisokkal, hogy
akár egy medve nyakába odaillett volna.</p>
<p>A vár egyik termét kápolnának késziték el, felszerelve
innenonnan elrabolt oltárszerekkel, s midőn mind együtt valának,
vőlegény, menyasszony, násznagyok és vőfélyek, az istenfélő lelkész
ott az oltárhoz lépve, s kezével a feszületet felemelve, nem hogy
megáldotta volna az előtte állókat, sőt megátkozá azokat, kimondva
rájok az egyház legsulyosabb anathemáját, s a kárhozatnak adva őket
testestül és lelkestül.</p>
<p>A rablók irtózatos dühvel rontottak ekkor a lelkésznek, s
megesküvének, hogy ha a szertartást végre nem hajtja még azon
órában, oly kinzást fognak rajta véghez vinni, hogy óhajtani fogja
a gyehennatüzet enyhülésképen. A lelkész nem hajlott szavaikra,
megcsókolá a feszületet, s karjait széttárva, odaveté magát
gyilkosainak.</p>
<p>Azok megragadták mellénél fogva, s kihurczolák a teremből, végig
a folyosókon: de ime Isten könyörüle szolgája sorsán, midőn a
kinkamrába értek vele, egy ér hirtelen megpattant az agg férfi
fejében, s mire a kinpadra fekteték, már megszünt élni.</p>
<p>E pillanatban kürthang rivallt a várkapun kivül, s a toronyőrök
rémült arczczal jelenték, hogy királyi hirnök áll a felvonó hid
előtt. <span class="pagenum"><a name="Page_124" id=
"Page_124">-124-</a></span></p>
<p>– Taszitsátok az árokba! Kiálta Sámson, s a dühödt nép
megcselekszi, ha Tamás utjokat nem állja.</p>
<p>– Csendesen fiuk; nem kell kihuzni a kardot, mig van más ut a
menekülésre. Sok ajtót kinyit a tolvajzár, mit a harczfejsze be nem
tört volna. A veszély nagy, s védelmi szereink kevesebbek, mint
hogy háromnapi ostromot kiállhatnánk velök.</p>
<p>– Igen bizony! kiálta közbe Sámson haraggal. Mert te mindig
többre becsülted az aranyat a vasnál, s a helyett, hogy kardokat
szereztél volna, billikomot gyüjtögettél, ágyuk helyett pénznek
öntötted a harangokat, s lőpor helyett ezüsttel töltötted a
kamarákat, már most csatatér helyett keress magadnak akasztófát a
hol meghalj.</p>
<p>– Nem ugy Sámson. Azokkal a kis ezüstgolyókkal jobban czélba
lehet találni, és messzebb lőni, mintha mázsás köveket hajigálnál
kerekes taraczból. Rakjatok meg három szekeret a tárházakból jó
vert arany- és ezüstpénzzel. Jól megértsétek: nem olyannal, a mi
nálunk készült; – igazival. Te Bernát lemégy e szekerekkel a
fővezérhez, s kegyelmébe ajánlasz bennünket.</p>
<p>– Miért épen én? kérdé Bernát elkékedve, miért nem te magad,
vagy Sámson?</p>
<p>– Mert te legkevesebb váddal vagy terhelve; neved legkevesebbet
forgott az actákban, itthon ültél mindig, mint a pók; nincsenek
személyes ellenségeid.</p>
<p>– És mivel legkevesebb kár lesz érted, ha ott marasztanak, szólt
közbe Sámson.</p>
<p>– Ha ide benn maradsz, nekünk ugy sem használsz, mert
<span class="pagenum"><a name="Page_125" id=
"Page_125">-125-</a></span> az utolsó hellebárdos agyoncsap a
dárdája nyelével, mig ha önkényt megadod magadat, tekintet lesz
reád. A többit ékesenszólásodra, s e három szekérre bizom.</p>
<p>Bernát elsápadva ült fel a szekerekre, s megnyittatva a hirnök
előtt a várkaput, kijelenté, hogy testvérei nevében kész a fővezér
előtt megjelenni.</p>
<p>Pár óra mulva a szekerekkel együtt Salm sátora előtt állott.</p>
<p>A vezér több magyar főur társaságában fogadta az érkezőt, ki
nagy vigasztalódására tapasztalá, hogy azok előtte mind
ismeretlenek.</p>
<p>Annyival nagyobb lön tehát rémülete, midőn Salm elélépve, őt
egyenesen nevén szólitá:</p>
<p>– Te vagy az a Bacsó Bernát, ki rabló testvéreiddel együtt a
környéket pusztitod?</p>
<p>– Ne hidd méltóságos uram, a mit rólunk mondanak, cseh rablók
kalandoznak a vidéken, azoknak a bűneit fogják mi ránk.</p>
<p>– Hát a harangokat kik rabolják el, hogy hamis pénzt verjenek
belőlük?</p>
<p>– Minket rágalmaznak azzal is, kegyelmes uram, jól tudom; mert
irigyeink a szomszéd földesurak, hogy jó gazdák levén, pénzben meg
nem fogyunk, de im szemléld meg magad, és győződjél meg róla, hogy
hát hamis pénzzel szoktunk-e mi fizetni?</p>
<p>E szavaknál feltakarta a szekerek ponyváit, látni engedve a
lapáttal felhányt aranyat ezüstöt, s alázatos mosolygással mondva:
<span class="pagenum"><a name="Page_126" id=
"Page_126">-126-</a></span></p>
<p>– Ezt a csekélységet a katona uraknak áldomásul hoztam.</p>
<p>Salm képét elfutotta a vér.</p>
<p>– Hát török basának néztek ti engem, nyomorultak, kitől pénzen
lehet venni békét és háborut? Nem rablott kincseitekért jöttem én
ide, hanem fejetekért, miket a törvény elitélt.</p>
<p>– Nem tévedtünk mi, uram, a törvény ellen soha.</p>
<p>– A szent-erzsébeti kolostor falai még füstölögnek.</p>
<p>– A kolostoré a hiba, mert törvényes hitvesemet Tornyallyai
Máriát erőszakosan tartá vissza tőlem, s ez által vagyonaimtól meg
akart fosztani. Én csak védtem magam, midőn támadtam.</p>
<p>– Törvényes hitvesed neked Tornallyai Mária? kérdé szigoruan a
vezér.</p>
<p>– Kész vagyok rá hitemet letenni, hogy az.</p>
<p>Salm inte, hogy hivják elő a tábori lelkészt, s felszólitá
Bernátot, hogy esküdjék meg arra, a mit mondott.</p>
<p>Bernát vakmerően odalépett a tábori oltár elé, egy kezét az
evangeliumra téve, másikat felemelé az égre, s mint e szót ki akará
mondani: esküszöm! egy kéz hátulról hirtelen megragadá kinyujtott
kezét, s a mint Bernát hátratekinte, egyszerre megnémult,
megmerevült. Tornallyai László állt előtte.</p>
<p>Az embernek fél felét rögtön megüté a guta rémületében, ugy hogy
nyelve nem birt többé érthető szótagot kiejteni, s kinyujtott karja
ugy maradt megszáradva, a hogy azt az ég felé emelve tartá,
megmeredt három esküvőujjal. <span class="pagenum"><a name=
"Page_127" id="Page_127">-127-</a></span></p>
<p>Salm igy küldé őt vissza Murányvárba, rémületes jelenetül; félig
holt alakot, ki esküre kinyujtott kezét nem birja többé
visszavonni, s megnémult nyelvével nem birja kimondani a
rémgondolatot, mely alatt lelke megőrül.</p>
<hr class="chap" />
<h3>V.<br />
A HÁROM TANU.</h3>
<p>A mint Salm Murány alá megérkezék, Tornallyai László ki azalatt
mint kecskepásztor bujdoklott a hegyek között, megjelenék előtte, s
elmondá előtte élete s hamis halála egész csodás történetét.</p>
<p>Hihetlennek látszék a vezér előtt az egész esemény; előhivata
többeket azok közül, a kik Tornallyay Lászlót azelőtt három évvel
ismerék, köztük több régi szolgáját, embereket, kikkel hajdan jól
tett, katonákat, kiknek vezérük volt; de a három szenvedésteljes év
alatt annyira elváltozék az ifju arcza, hogy senki leghűbb szolgái
közül sem ismere rá. Temetése napján egy sem mert azok közül
Murányba felmenni, hogy őt megtekintse, s alig birták ők maguk is
elhinni, hogy a kit három év előtt, virágzó, teltarczu ifjunak
ismertek, azzal most, mint megaggott, szigoru, őszbevegyült haju
férfival találkozzanak.</p>
<p>Ekkor azt mondá László:</p>
<p>– Három tanut fogok elétek állitani, a kik rám fognak ismerni
bizonynyal, a három tanu a három Bacsó testvér. Én <span class=
"pagenum"><a name="Page_128" id="Page_128">-128-</a></span> fel
fogom őket keresni a harczok közepett, és ha akkor látni fogjátok,
mint rémülnek el látásomtól, s a legbátrabbnak közülök mint hull ki
a kard kezéből, midőn az enyimmel összeér, elhienditek, hogy én
vagyok az, kit ők eltemettek.</p>
<p>A sors ugy hozta, hogy Bernát legyen az első tanu, ki Lászlót
meglássa, és ime azt megüté a guta, midőn hamis esküt akarva tenni,
szentségtörő kezét a halottnak, az eltemetettnek vélt
megragadta.</p>
<p>A mint ily alakban visszaereszték őt a várba, a két testvér
elréműlt tőle; Bernát sem szólani sem inteni nem tudott, csak
nézett rájuk és hebegett, felemelt kezének egyetlen mozgása volt a
reszketés, mely ugy látszott, mintha örök fenyegetést intene vele.
Senki sem tudta elgondolni, mi történt? mi lelte az embert? éktelen
rémület fogott el mindenkit; az őrök elhagyták a sánczokat, s
szökdösni kezdtek a várból.</p>
<p>Ekkor Sámson egy kétségbeesett merényletre határozá el magát.
Este későn összegyüjté embereit, s leittatva őket erős borokkal,
felbiztatá, hogy az éjjel kitörjenek a várból, s mig elleneik a vár
körül szétoszolva, soraikat megritkitják, ők egyesült erővel
keresztűl vágják magukat, s kimenekülnek Lengyelországba.</p>
<p>Tamás ezalatt hirtelen szekerekre rakatá kincseit, s az őrség
felét szétosztá a falakra, hogy majd mig testvére a kapunál utat
tör, ő addig körül fellármázza az ostromlókat, s elvonva azok
figyelmét, midőn a menekülésre ut nyilik, az utócsapatokkal és
kincseivel Sámson után fog sietni.</p>
<p>A terv végre is hajtatott. Az ég sötét volt és felleges. Éjfél
<span class="pagenum"><a name="Page_129" id=
"Page_129">-129-</a></span> után a hold is lement, s erős vihar
kezde keletkezni, melynek zajában elhalt a várból jövő nesz.</p>
<p>– Ez épen rablók harczainak való idő: monda Salm, ki éjszaka
személyesen járta körül az őrszemeket, midőn egyszerre ágyuvillanás
veri föl a sötétséget, s a bástyákról kilőtt golyó épen feje felett
süvölt el.</p>
<p>– Tudtam előre, hogy az éj nem marad harcz nélkül, szólt a
vezér, s rögtön elrendezé ostromcsapatait, elállatva velök minden
kijárást a várból.</p>
<p>A várfalakról minden álgyu elkezde bömbölni, ott fenn a rablók
dobbal és trombitával oly nagy zajt ütöttek, mintha egyszerre
minden oldalról ki akarnának rontani, s ez alatt Sámson csapatjai a
legnagyobb csendben lejöttek a vár aljáig, s ott egyszerre
szótlanul megrohanák az előttük álló harczosokat.</p>
<p>A rablóvezér vakmerően veté magát ellenei közé, kétélü bárd volt
kezében, melyet két ökölre fogva, vágott vele maga körül, a kit
talált; a meglepett lándzsások már tágitani kezdék előtte soraikat,
szörnyü termete egy fejjel kilátszott a harczolók közül, néha
kettővel is, midőn az előtte állók fejeit lecsapta. Nehány pillanat
alatt szét volt szórva a rablók által megtámadott dandár, az ut
nyitva volt előttük a hegyek közé, már lehete hallani a szekerek
zörgését, miket Bacsó Tamás hozott öcscse után, s a várban
elhallgattak az álgyuk, midőn egy kisded csapat, számra alig
negyedrésze a rablókénak, jött nagy sietve ellenük: vezérük egy
magas pánczélos lovag, ki a mint Sámsont meglátta, messziről kiálta
rá:</p>
<p>– Sámson állj meg! egy szóm van hozzád. <span class=
"pagenum"><a name="Page_130" id="Page_130">-130-</a></span></p>
<p>– Akár kettő, kiálta Sámson, ki már ekkor harczi paripán ült s
kardot vonva, megtámadója elé nyargalt.</p>
<p>Társai, kik nem értek vele a rohanásban, messziről látták, hogy
a kihivó ellenfél, midőn Sámson közel ért hozzá, felvoná
sisakrostélyát; a rablóvezér erre kétségbeesetten kiálta föl,
hanyatt dült nyergében, s a nélkül, hogy védelmére kardját
fölemelné, a megtámadó lovag csapásától ketté hasitott fővel hult
alá lováról.</p>
<p>A rablók erre lélekvesztve fordultak meg, s rohantak vissza a
várba, magukkal ragadva az utánuk jövő Tamást, ki veszni hagyta
szekereit, s csak annak köszönheté, hogy a várba visszajuthatott,
hogy üldözői a megrakott szekereket elfoglalva, az osztozással időt
hagytak neki nyerni a menekülésre.</p>
<p>Sámson elestével azonban a rablók bátorsága odalett. Senki sem
gondolt többé a védelemre, csak a szökés módjaira. Tamás átlátta,
hogy itt egy hétig sem maradhat többé, s egy kétségbeesett
eszközhez folyamodott, hogy magát megmentse.</p>
<p>Le izent a fővezérhez, hogy ha számára kegyelmet biztosit,
átadja neki a várat, kiszolgáltatja kincseit, s bántatlanul
bocsátja el a kezei közt levő Máriát; ha pedig e kérelme
megtagadtatik, Máriát elzárja a vár legmélyebb rejtekébe, a várat
pedig magával együtt felvetteti a levegőbe.</p>
<p>Kiküldött hirnöke sokáig nem érkezék vissza a válaszszal; várta
estig, várta éjfélig, s hogy még sem jött izenet; elhatározá a
pokoli eszmére magát, hogy a leányt is elölje, mielőtt maga
elveszne. Odament hozzá és tudtára adta, hogy meg fog halni,
készitse el magát, s válaszszon, minő halálnemével akar kimulni.
<span class="pagenum"><a name="Page_131" id=
"Page_131">-131-</a></span></p>
<div class="figcenter"><a href="images/i004hq.jpg"><img src=
"images/i004.jpg" alt="" title="" /></a></div>
<p>A kétségbeesés néha jó gondolatokat ád. Mária azt kéré
gyilkosától, hogy engedje őt kedvese koporsója mellett a sirboltban
éhen meghalni. Jól tudta, hogy onnan kijöhet a rejtek uton.</p>
<p>Bacsó ráhagyá a kivánatot, s kézen fogva a leányt, levezeté őt a
sirbolthoz, s midőn elforditá a nehéz vasajtóban a kulcsot,
keserűen mondá neki:</p>
<p>– Üdvözlöm Lászlót, ha elébb megtalálsz halni mint én, mondd meg
neki, hogy nemsokára találkozunk a pokolban.</p>
<p>Azzal nyitni akará az ajtót, midőn egyszerre ugy érzé, hogy azt
valaki taszitja belülről kifelé.</p>
<p>Hajszálai borzadva álltak ég felé.</p>
<p>Az ajtó magától feltárult, s rajta egy halvány férfi lépett elő,
kezében kivont kard, utána fegyveres vitézek.</p>
<p>– Itt az itélet-napja Bacsó! kiálta az ifju a rablóvezérre.</p>
<p>Az iszonyu orditással veté magát a földre, elájulva a rémület
miatt.</p>
<p>– Ez volt harmadik tanum, hogy Tornallyay László én vagyok;
monda rámutatva László az utána jövő fegyveresnek, kiket rejtekuton
a vár belsejébe vezetett.</p>
<p>– És a negyedik én vagyok, szólt rebegve Mária, föltámadt
kedvese keblére omolva.</p>
<p>Egy óra mulva Murányvár az ország seregei kezében volt, Bacsó a
vérpadon, Mária vőlegénye keblén.</p>
<hr class="chap" />
<p><span class="pagenum"><a name="Page_132" id=
"Page_132">-132-</a></span></p>
<h2>A NAGYENYEDI KÉT FÜZFA.</h2>
<p class="center">BESZÉLY.</p>
<p>Felvincz és Enyed között egy kis bérczi patak vágja keresztül az
utat, melyen most tartós kőhid van épitve. A hid mellett két felől
a patak oldalában emelkedik két roppant fűzfa, és ezen két fűzfának
historiai emléke van. Hét emberivadék látta azokat felnőni, s
ivadékról ivadékra szállt a történet s maig is ugy emlékeznek arra,
mintha csak a mi életünkben történt volna…</p>
<p>… Épen száz és ötven esztendeje annak, hogy a kurucz-laboncz
világ legszebb divatjában vala; ma a kurucz, holnap a laboncz
osztott törvényeket Enyednek, mikor az egyik kiment az egyik
városvégen, a másik bejött a másikon.</p>
<p>A jó enyediek váltig jobb szerették volna, ha e derék emberek, a
helyett hogy őket látogatják, inkább egymást keresnék fel; de ezek
bölcs urak voltak, és hallottak valamit azon strategiai fogásokról,
miszerint az ellenséget az által is meg lehet verni, ha a környéket
élelmi szereiből kipusztitjuk. Ők ezt vevék gyakorlatba.
<span class="pagenum"><a name="Page_133" id=
"Page_133">-133-</a></span></p>
<p>Mert, mig a fejedelem rendes hadai, a fényes, hatalmas nemesi
banderiumok, a szép daliás, farkasbőr-kaczagányos huszárok, a
válogatott hajduk, a veres és kék darabantok rendes csatákat
harczoltak künn Magyarországon a birodalmi derék hadakkal, mik
fényes, pánczélos, tarajos lovasokból, himzett bivalybőröket viselő
daragonyosokból s czélbalövő muskétásokból állottak; addig
szanaszét az országban őgyelgő kalandornép csavargott alá s fel,
szemre főre egymáshoz annyira hasonlatos, hogy maig is fenmaradt
róla az adoma, miszerint a jámbor felvidéki tót nem tudott köztük
különbséget tenni: melyik a kurucz, melyik a laboncz?</p>
<p>Nagyobbrészint oly emberek, kiket magukat is elpusztitott a
háboru, s kétségbeesés, nyomor és boszuvágyból nem hagyott nekik
más választást, mint kaszát, csákányt ragadni, s felcsapni
kurucznak vagy laboncznak, a szerint a mint egyik vagy másik fél
katonái pusztitották el.</p>
<p>Ezek azután falkánkint jártak városról városra, zsarolva,
harácsolva, a hol engedékeny népre akadtak, gyujtogatva, a hol
megharagudtak, s szétszaladva, a hol megijedtek. Nem is igen nagy
szenvedélylyel folytatták a harczot, a vesztes fél rendesen átállt
a győzteshez, ugy hogy Cserey Mihály bizonyitása szerint, akadt
ember, a ki négyszer ötször volt kurucz, ugyanannyiszor
laboncz.</p>
<p>Ezen sürű változandósága a minémüségnek nagy akadályára lehetett
a dicsőség után törekvésnek, mert ha valaki nagy hirt nevet
szerzett magának, mindig attól tarthatott, hogy ha holnap
véletlenül egész serege áttér az ellenséghez, az valamennyinek
<span class="pagenum"><a name="Page_134" id=
"Page_134">-134-</a></span> megkegyelmez, csupán őtet akasztja fel,
mint a kire legjobban feni a fogát.</p>
<p>Ugy segitettek azonban magukon, hogy neveiket rendesen
elváltoztatták, a mi legsürübben előfordult a labonczoknál, kik
iparkodtak maguknak olyan neveket adni, a mit a bolond kurucz ki ne
tudjon mondani, ha csak ki nem töri benne a nyelvét, többnyire
elrontott német szavakat, a miket ők maguk sem értettek.</p>
<p>A kurucz basák ellenben iparkodtak maguknak oláh neveket
adni.</p>
<p>Ez időben tehát legkegyetlenebb veszedelme volt Enyednek és a
körülfekvő városoknak egyfelől Balika, a kuruczvezér, a ki lakott a
Thorda-hasadék egyik barlangjában, melyet maig is Balika-várnak
neveznek, és másfelől a mezőségen tanyázó két labonczfőnök, a kik
közül az egyiknek az a furcsa neve volt, hogy: „Trajtzigfritzig!“ a
másik pedig ily regényesen hangzott: „Bórembukk!“</p>
<p>A milyenek voltak választott neveik, olyanok voltak azoknak
viselői is; majd ügyetlen, majd kegyetlen, félig tréfás, félig
véres alakok, kikről épen annyi nevetségest tudott regélni a
közhir, mint a mennyi irtózatost, s neveikkel egyfelől a dajkák
ijesztgették siró gyermekeiket, másfelől az enyedi diákok csufolták
egymást pajkosságból.</p>
<p>Ezek a diákok, oh ezek a nagyenyedi diákok sajátságos fiuk
voltak.</p>
<p>A mint annyira vitte a kálvinista gyerek, hogy a ludtollból
kalamust tudott faragni, telerakott az anyja pogácsával egy
<span class="pagenum"><a name="Page_135" id=
"Page_135">-135-</a></span> tarisznyát, az apja vett neki egy pár
fejelés csizmát, azzal elvitte Enyedre, letette a collegium
udvarán, pofonüté, megáldotta s ott hagyta, rábizván, hogy legyen
belőle pap, professor, királybiró, főkapitány vagy tanácsur.
Azontul nem is volt rá gondja többet. A fiu megnőtt,
megszakálosodott, megtömték, meghizlalták étellel és tudománynyal,
elzárták hermetice minden világi kisértetektől, gondot viseltek
testére, lelkére, felnevelték hitben és egészségben, csináltak
belőle papot, professort, királybirót, főkapitányt vagy tanácsurat,
a mire esze és szerencséje volt, a nélkül, hogy apja-anya törte
volna rajta a fejét; a collegium volt nekik édes anyjuk.</p>
<p>Öt-hatszáz fogadott fia volt a tisztes matronának, s több száz
ezer forintra menő jövedelme ennyi szép fiu felnevelésére,
legtudósabb professorai, kiket a külföld akademiái müveltek,
világhirű könyvtára s mindenféle beneficiumai, mik egyfelől a mig
szorgalomra ösztönözék az ifjuságot, másfelől jó eleve hozzá
szoktaták azon jótékony öntudathoz, miszerint bármi szüken, de
saját érdemük után tanultak megélni.</p>
<p>Vala pedig ezen idő szerint a nagyenyedi collegium
rector-professora, nagytiszteletü tudos Tordai Szabó Gerzson uram,
a tudományoknak nagy mivelője, rendkivül békeszerető férfiu és a jó
erkölcsöknek fáradhatlan oltalmazója.</p>
<p>Mert ha bevette magát iszonyu foliántai közé, azokba annyira el
tudott veszni, hogy gyakorta kénytelen volt a feleségétől
megkérdezni, ha valjon ebédelt-e ő ma már, vagy sem? tanitványai
előtt pedig akként szólott, mint egy oraculum. Csak a csendes
békességes tudományokat kedvelé, mint a csillagászat <span class=
"pagenum"><a name="Page_136" id="Page_136">-136-</a></span> és
mechanica, nem szereté pedig a históriát, mint a mely, az ő
szavaiként, nem tanit egyebet, mint azoknak neveit, a kik emberek
agyonverésében tüntették ki magukat, s hősi tetteit énekli bünös
vérengző kegyetlen embereknek és hazudik véghetlen kiterjedésben, a
helyett hogy a jámborok, jótékony és bölcs elmék példájával
javitanák az utóvilágot.</p>
<p>Annyira vivé pedig az ellenszenvét a derék ur a neki nem tetsző
historiai személyek ellen, hogy tanitványai lelki üdvére képes volt
a történetet meghamisitani, ráparancsolván a historiae professorra,
hogy Cleopatrát, Aspasiát, s más afféle szemtelen
asszonyszemélyeket ugy fesse tanitványai előtt, mint rút, utálatos
szörnyetegeket, a kikre gondolni is irtózat.</p>
<p>És soha női alakra azoknak szemeiket nem volt szabad vetni,
táncz, hegedüszó s más hivságos dolgok örökre számüzve valának e
körből, még a templomban is, nehogy a leányokra kacsingathassanak,
hátul valamennyi pad mögött volt a nagyobb diákok számára egy hely
külön rekesztve, a holott faragott fenyőszálakon ültek, hogy igy
fel ne érhessék fejeikkel az előttük álló padok karzatát. Mert
kősziklára épült elve volt a nagytiszteletü urnak, hogy fiatal
embernek, addig mig meg nem házasodhatik, tehát a mig iskoláit nem
végezte, és a mig nincs mit apritania a tejbe, nem szükséges
fehérszemélyeket ismerni, és minden a mi addig történik, csak
hivalkodás és nem vezet jóra.</p>
<p>Persze, hogy ez a legnépszerűtlenebb világnézet, a mit csak a
közjó kedvéért kimondani lehet, s hogy e nézetnek legkevesebb
pártolói akadtak maguk az érdekelt felek, a nagyenyedi <span class=
"pagenum"><a name="Page_137" id="Page_137">-137-</a></span> diákok
között, az magától értetődik. Az csak mégis lehetetlen, hogy az
ember egyszer másszor női alakot ne lásson, s tizennégy éves
korától huszig az ember minden asszonyt szépnek talál.</p>
<p>Különösen nehezité pedig Gerzson urnak nevelési maximáját azon
körülmény, miszerint ő neki is volt egy leánya, az az egy pedig
olyan szép volt, hogy ha az ember félesztendeig válogatott válna a
városban, megint csak ő hozzá tért volna vissza.</p>
<p>Valahány diák meglátta a leányt, az mind szerelmes lett bele; de
hijába lett szerelmes, mert könnyebb egy elkárhozott léleknek a
Styxen visszaszökni, mint volt egy diáknak husz lépésnyire juthatni
Klárikához, – a hogy a szép leányt nevezték.</p>
<p>Gerzson urnak emeletes háza levén a collegium tövében, ő maga a
földszinten lakott, leánya pedig az emeleten, és a lépcső rácsos
ajtóval volt elzárva; tehát még csak az sem történhetett meg, hogy
valami ifju ember a professor urat keresve tévedjen Klárika elé; a
ki elé különben is hijába tévedt volna, mert a jó leányka oly
istenfélő és diákfélő elvekben nevelkedett, hogy bizonyosan
elszaladt volna előle.</p>
<p>Nem is volt pedig minden bolond embernek bejárata a tudós
professor urhoz, hanem csak megpróbált egyéniségeknek nyitá meg
háza ajtaját.</p>
<p>Ilyen két kipróbált egyéniség volt; humanissime Zetelaky József
és humanissime Karassiay Áron.</p>
<p>Az első, szép, ártatlan, leányarczu, tizenhét éves ifju, Gerzson
<span class="pagenum"><a name="Page_138" id=
"Page_138">-138-</a></span> ur különös kegyencze, a kiről azt hivé,
hogy lelkét sokkal inkább bezárta a tudományok könyvei közé, mint
ha tömlöczbe vagy spiritusba volna téve; örökké első eminens volt,
mindenféle verseket irt akármely thémáról, neki mindegy volt;
hexameter, pentameter, sapphicus, alcaicus, alexandrinus: vagy
anacreoni: magától értetődik, hogy ezek között szerelmes vers nem
találtaték, hanem a télről, tavaszról, aratásról, villámlásról és
tengeri zivatarról s más efféle erényes tárgyakról; e mellett
görögül, diákul, zsidóul és francziául folyvást beszélt, a
csillagokat az égen s a virágokat a földön szemenkint ismerte,
chemiai és physikai experimentumoknál ő volt Gerzson ur segédje, s
e mellett oly jámbor érzelmü ifju ember vala, hogy mikor a
mythologiából azon istenasszonyt érdeklő paragraphust kellett
felelnie, a ki kevés öltözetet szokott magán hordani, elpirult és
lesütötte a szemeit.</p>
<p>A másik, humanissime Karassiay, egy kissé nehézfejü ember vala,
hat esztendős tógás diák, igen hallgatag és csendesvérü ifju, a kit
azért kedvele Gerzson ur, mert soha semmi ivásnál, verekedésnél az
ő neve elő nem fordult, a miből nagy baj lett volna, ha előfordul,
mert a humanissime oly karokkal és vállakkal volt megáldva a
természettől, hogy ha azokat mások vesztére mozgásba akarta volna
hozni, azok sokat beszélhettek volna róla. Ő azonban rettentő
erejét csupán a furás-faragás békés mesterségeiben fárasztotta,
készitve mindenféle physicai eszközöket a tanár ur számára, s
csupán olyankor adva tanujelét karjai egyéb mozgásának, midőn a
nagy vacatió alatt az ifjuság a nagyteremben mythologiai drámai
előadásokat <span class="pagenum"><a name="Page_139" id=
"Page_139">-139-</a></span> tartott, – természetesen férfi
személyzettel, férfi hallgatóság előtt, a midőn Karassiay játszá
Herkulest, Zetelaky pedig Dejánirát, a midőn Józsefről senki sem
mondta volna, hogy nem valósággal leány, Áront pedig csupa
gyönyörüség volt nézni a Centaurusokkali harczban, hogy vert
egymaga harmincz pogány félistent a földhöz.</p>
<p>Épen a közvizsgálatok közelgének, nagytiszteletü Tordai Szabó
Gerzson uram rettenetes készületekkel volt természettani
mutatványaihoz, mint lesz a vizből levegő? mint ragad össze a
kiszivattyuzott két fél golyó a levegő nyomástól? hogy lehet a
levegőt meggyújtani? s a villanygép alatt papiros embereket
tánczoltatni? a mik akkor még mind csoda számba mentek. E végett
átadá a physicum museum kulcsait kiválasztottjainak, hogy ott
működjenek nagy szorgalommal, és tapasztalá is, hogy a két jeles
ifju már korán reggel ott van a museumban s csak a késő estve
választja el őket onnan. Dicséretes szorgalmatos ifjak, mondá
Gerzson ur, vegyetek rólok példát ti többiek, istentelen,
hivalkodó, csizmakoptató korhelyek, hogy legyetek olyanok mint
ők.</p>
<p>Lássuk tehát, mit mivelnek a mi ifjaink ott a physicum
museumban? Ennek a museumnak van egy elsötétithető ablaka, opticai
kisérletek előhozatalára, és ez az ablak épen a nagytiszteletü ur
udvarára nyilik; a mi két szorgalmas ifjunk nagy figyelemmel áll az
ablak előtt, s épen egy roppant kerekes látcsövet alkalmazva az
ablak gömbölyü nyilásába, azon keresztül látszik valamit nézni. Tán
csillagot vizsgálnak? Igen, de akkor ne irányoznák lefelé a
látcsövet… Most épen József <span class="pagenum"><a name=
"Page_140" id="Page_140">-140-</a></span> néz bele nagy áhitatosan…
„Oh Istenem, milyen gyönyörü!“ sohajt nem birva magával… Talán
mégis csillag?… „Most épen rózsát szakit le, be szeretnék én az a
rózsa lenni!“ De ez már még sem csillag.</p>
<p>A mi derék ifjaink azon ürügy alatt, hogy csillagokat
vizsgáljanak, naphosszant azzal foglalatoskodnak, hogy a szép
Klárikát nézik távcsöveken keresztül, a mig Gerzson ur azt hiszi,
hogy szemeiket az ég csodáin fárasztják, ők azzal mulatták magukat,
hogy a kedves leánykát mindenüvé távcsővel kisérik, kertbe,
szobába, konyhába és benne gyönyörködnek.</p>
<p>A jó Áronra nézve csak tréfa volt ez a mulatság, de József
egészen oda lett belé; nem birt megválni a látcsőtől, s ha sokáig
nem láthatá a leányt, nem evett, nem aludt, nem volt kedve
semmihez, csak sóhajtozott és mindent elfelejtett a mit olvasott,
sőt Gerzson ur nagy megütközésére még az ő felolvasásaira sem
figyelt, akkor is a kis rózsalugasos kerten járt az esze, és a szép
leánykán, a ki a nyilt rózsaleveleket kicsi kötényébe szedi piczi
fehér kezeivel.</p>
<p>Az experimentumoknál is egyik ügyetlenséget a másikkal tetézte,
tört, zuzott a mi a kezébe akadt, a phosphorrali kisérletekhez
oxygen helyett hydrogent adott: majd meglőtte vele az egész
classist.</p>
<p>Gerzson ur el nem tudta gondolni, mi lelhette a fiut? kutatott,
fürkészett; nem talált semmit; mire ő a hosszu folyosón végig
kopogott, akkorra a muzeumban minden ismét a maga helyén volt, a
telescopiumok égfelé forditva, s munkában a görebek és
légszivattyuk. <span class="pagenum"><a name="Page_141" id=
"Page_141">-141-</a></span></p>
<p>József pedig folyvást növekedni érzé szive fájdalmait, a csalóka
távcső oly közel hozta olykor az imádott leánykát, hogy ámulatában
kezeit nyujtá ki utána, s csak akkor ijedt meg, mikor körmeit az
ablakba megüté, a min Áron két akkorát nevetett.</p>
<p>E kinjai közepett annyira vivé a gonosz kisértő a jámbor ifjut,
hogy egy délután leüle az asztalhoz, s ijedség kimondani, –
szerelmes verset irt! A vers sapphicusokból állott és tele volt
minden széppel, a mi a nap alatt terem. Midőn felolvasta Áronnak,
ez megesküvék, hogy soha életében szebb versnek még csak hirét sem
hallotta.</p>
<p>Egy estve a holdvilágban elbámulva könyökölt a két ifju a muzeum
ablakában s beszélgetett egymás között:</p>
<p>– Ha Klárika ezt a verset olvashatná: monda Áron.</p>
<p>– Hm! Felele rá József. (Nem volt ez akkor olyan könnyü, mert
nem volt még hét divatlap, a hol az ember kinyomathatta volna.)</p>
<p>– Már ha én neked volnék, csak a kezébe juttatnám.</p>
<p>– De hogyan?</p>
<p>– Ledobnám innen a kertbe.</p>
<p>– Le ám, de hátha a szél félreviszi s az udvarra esik s a
nagytiszteletü ur kapja meg.</p>
<p>Most Áronon volt a sor azt mondani, hogy „hm“.</p>
<p>– Ugy kellene azt, szólt sóhajtva József, szépen összehajtogatva
elrejteni a nyiló rózsák közé, hogy a mint korán reggel kijő a
rózsaleveleket megszedni, egyedül ő lelje meg és olvassa el.
<span class="pagenum"><a name="Page_142" id=
"Page_142">-142-</a></span></p>
<p>– Hát hiszen az könnyü, felelt Áron. Innen az ablakból le lehet
ereszkedni egy kötélen a kert faláig, onnan könnyü beugrani az
ásott földbe, visszafelé meg aztán fel lehet kapaszkodni a bodzafán
s a kötélen megint feljöhetni.</p>
<p>– Mit gondolsz? szörnyedt el József, – én bocsátkozzam le
kötélen a collegium ablakából? én mászszam át idegen keritésen
éjszaka?…</p>
<p>Áron maga is megijedt e szóra.</p>
<p>– Hisz én nem mondtam, hogy te cselekedd azt, én csak azt
mondtam, hogy könnyü volna megtenni…</p>
<p>József elhallgatott egy ideig.</p>
<p>Egyszer csak megszólalt.</p>
<p>– Nem tudsz itt valahol egy hosszu kötelet?</p>
<p>– Tudok biz én, a régi csengetyükötél itt van a padláson.</p>
<p>– Hozd elő.</p>
<p>Áron elment a kötélért, egy gerundiumból nyerget csinált a
végén, melybe Józsefet beleültette s a kötelet az ablak keresztfája
körül csavaritva, izmos tenyereivel belekapaszkodva, szép csendesen
lobocsátá Józsefet a kőfalig, ki egy perczig sem látszott azon
aggódni, hogy ha társa kezéből kicsuszik a kötél, ő rögtön nyakát
szegheti; ha volt a mitől rettegett, ez azon egy dolog lehete, hogy
ha meg találja valaki látni.</p>
<p>Senki sem látta meg. Átmászhatott a falon, elrejthette a verset
a rózsák közé, s Áron markában ujra felemelkedék a kötélen a muzeum
ablakáig szerencsésen; a két ifju csak akkor bámult el egymáson,
hogy milyen bolondot cselekvének?</p>
<p>Más nap nem is mertek egymásra nézni, annál kevésbbé a
<span class="pagenum"><a name="Page_143" id=
"Page_143">-143-</a></span> látcsőbe. Mint a ki valamely nagy
gonosz gyilkos dolgot követett el, még a bünös helyet is félve
kerülték, s dobogó szivvel hallák reggel a nagytiszteletü ur
csizmáit a folyosón végig kopogni.</p>
<p>Belépett. Sem József, sem Áron nem mert rá felpillantani, azt
hivé mindegyik, hogy az orrukról le fogja olvasni az éjszakai
merényletet.</p>
<p>– Jőjjön egy szóra félre humanissime.</p>
<p>Zetelaky inkább halott volt, mint élő. A világért rá nem nézett
volna a tanárra, ki kegyetlen hallgatással tekinte rajta hosszasan
végig.</p>
<p>– Csak azt akartam mondani humanissime, – szólt végre száraz
hangon, – hogy ha máskor verset akar hozni, ne a keritésen jöjjön
be vele, hanem az ajtón, mert mind összegázolta a tulipán-ágyakat.
– Különben nem rosz vers a mit irt, csakhogy egy helyen az adonicus
sántit.</p>
<p>S ezzel markába nyomta a kérdéses verset, József nem bánta
volna, ha e perczben a collegium vele együtt elsülyed.</p>
<p>Klárika megtalálta ugyan a kérdéses helyen a verset, de mint
afféle jól nevelt leány, első kötelességének tartá az apjának
denunciálni, egyuttal az elgázolt tulipánágyakért is panaszt téve.
Az öreg ur rögtön ráismert az irásra, s vége volt előtte József
turpisságának. Többé sem experimentumokat nem bizott rá, sem a
physicum muzeumba nem küldé dolgozni.</p>
<p>Ezen közben hol egyszer, hol másszor megtörtént, hogy a tanuló
ifjuság nem csupán azon dolgokról hallott, a mik könyvekben vannak
megirva, hanem hirt vett gyakorta az országban <span class=
"pagenum"><a name="Page_144" id="Page_144">-144-</a></span>
szerteszét történő eseményekről is, s épen nem iparkodék
elrejtegetni rokon és ellenszenveit, miket a kurucz-laboncz
világban vagy egy, vagy más irányában érzett, sőt néha leczkék
kezdete előtt, mikor két háromszáz tanuló össze volt egy teremben
gyülekezve, lehete oly forma hajlandóságokat is tapasztalni, mintha
e tisztes testület, ha birokra kerülne a dolog, aligha lenne tétlen
nézője a mulatságnak.</p>
<p>Erre ugyan nemsokára kivánt alkalom is kinálkozék; egy napon
Trajtzigfritzig és Bórembukk uraim ő kegyelmességeik beizenének a
városba, hogy nekik száz darab vágómarhát, ötven mázsa szalonnát,
ezer kenyeret és tizenkét bendő turót azonnal helybe küldjenek,
borrul sem feledkezvén meg, a mely ne legyen több, mint kétszáz
akó.</p>
<p>A jó nagyenyediek már ekkor annyira meg voltak fogyatkozva
élelmi szerekben, hogy csak végső megszoritás mellett birták
összerakni a kivánt mennyiséget, s midőn mindazt szekerekre raknák,
megtudja a dolgot Balika, előjön a maga lyukából s elveszi tőlük az
egész szállitmányt és elviszi a Torda hasadékába.</p>
<p>A jó enyediek mit csináljanak most? Mondhatták őt
Trajtzigfritzignek, hogy Balika elvitte az enni-inni valót, menjen
utána és vegye el tőle, a labonczvezér haragra gerjedetten
felülteté a maga hadait s megesküvék, hogy porrá égeti Enyedet s
bor helyett a vérét iszsza meg az egész lakosságnak.</p>
<p>A szegény nép nagyon megijedt a kegyetlen fenyegetőzésre:
elegettenni a legjobb akarat mellett sem lehetett, Trajtzigfritzig
és csordája pedig már Marosujvár körül járt, s <span class=
"pagenum"><a name="Page_145" id="Page_145">-145-</a></span> a hogy
a közbeeső falukkal bánt, abból Enyed is elgondolhatta, mi vár
reá?</p>
<p>Ilyen inséges eset megszokott állapot vala már Enyeden, a
lakosság a labonczok jöttének hirére hirtelen elhagyá házait, a mi
féltője volt, azt elásta a pinczékbe, asztagok alá a földbe, az
asszonyokat, gyermekeket, öregeket felküldték a hegyekbe az erdők
közé, a hajadon leányokat begyűjték a reformatum templomba, maguk a
fegyverfogható férfiak pedig helyet foglalának ugyanott a templom
udvarán, mely, a mint most is látszik, erős, magas kőfallal volt
bekeritve, s több rendbeli bástyatoronynyal ellátva, mely tornyokat
a helybeli czéhek épitteték: egyet a becsületes csizmadia czéh,
mást a becsületes takács czéh, külön egyet a szürszabó czéh, együtt
a timár és varga czéh egy negyediket, ötödiket a gombkötők és
aranymüvesek, hatodik volt a kovácsok és lakatosoké. Itt tartattak
a czéhládák s nagy veszedelem idején ide gyültek a czéhbeli
mesterek legényeikkel együtt s ők képezék az Isten várának
őrségét.</p>
<p>Átellenben állt a collegium, roppant három emeletes négyszárnyu
épület, melyben hétszáz diák tanyázott, egy egész hadsereg, ha arra
került a sor.</p>
<p>A mint a városon szétfutó hir eljutott a collegiumba is, lángot
vetett a diákok szivében az ifjui vér: „nem hagyjuk magunkat, nem
hagyjuk a várost!“ szóltak lelkesülten, s másnap reggel a chemiai
leczkén azt vette észre nagytiszteletü Szabó Gerzson uram, hogy
tanitványai kardokkal és kopjákkal felfegyverkezve jelennek meg a
hallgató teremben, s hallani <span class="pagenum"><a name=
"Page_146" id="Page_146">-146-</a></span> sem akarnak egyébről,
mint hogy őket professoraik a labonczok ellen vezessék.</p>
<p>No ez szép kivánság volt nagytiszteletü Szabó Gerzson urtól,
hogy ő valakit a háboruba vezessen!</p>
<p>– Megbódultatok-e dilectissimi? szólt elszörnyedve a jó ur, –
menjetek, igyatok „purgantes pectora succos.“ Hát Ajáx vagyok-e én,
avagy a megveszett Achilles, hogy engem harczba akarjatok vinni?
avagy myrmidonokat neveltem-e én bennetek, hogy ily vérengző
gondolatokat tápláltok magatokban? kinek kezeiben könyv forgott,
most kezeitekben dárda forog, kik csak énekelni tanultak, im harczi
orditásra ferdititek ajkaitokat. Azért ruháztam én reátok annyi
bölcseséget és tudományt, hogy bitangul elhulljatok barbar ellenség
csapásai alatt, mint bármely tudatlan katona, a ki azért született,
hogy meghaljon?</p>
<p>E beszéd közben észrevevé Gerzson ur, hogy még Zetelaky is
valami fringiát takargat a togája alá, s iszonyuan ráförmedt:</p>
<p>– Még kend is fegyvert visel, kend? (Mikor valakit per „kend“
nevezett, már akkor nagyon haragudott.) Felbomlott a világ tisztes
rende! Hát volt rá eset valaha, hogy poéták, a muzsák választottai,
a szent berkek lakói, a Pieridák barátai fegyvert emelgettek volna
kezeikben? – No, szóljon kend! kend nagy historicus, mondjon nekem
erre esetet ha tud.</p>
<p>A faggatott diák végre megszólalt:</p>
<p>– Igen is volt rá eset: mikor Pán tanitványai botra kaptak a
Helicont pusztitó Gallusok ellen s agyon verték őket.</p>
<p>Gerzson ur hátra kapta a fejét e szóra, mert meg volt neki
felelve. Ez még dühösebbé tevé. <span class="pagenum"><a name=
"Page_147" id="Page_147">-147-</a></span></p>
<p>– És ha én megtiltom ti nektek, hogy fegyvert merjetek fogni,
midőn a nemes város békés alkudozásokkal törekszik a veszedelmet
elháritani magáról! Kendnek pedig humanissime Zetelaky annyit
mondok, hogy nem szükség minden kérdésre felelni. – Most pedig
parancsolom ti nektek, hogy e perczben lerakjatok minden fegyvert
kezeitekből, és a ki ellenkezőleg cselekszik, az e pillanatban
kitiltatik a collegium küszöbéről, és soha annak az életben tagja
többé nem leend!… Clarissimi domini jurátusok, huzassák meg a
repedt harangot!</p>
<p>Ezt a repedt harangot olyankor volt szokás meghuzatni, midőn
valaki a collegiumból ünnepélyesen kitiltatott.</p>
<p>A rector szavait mély csend követé, melyet csak a repedt harang
recsegő kongása szakgatott félbe. Az ifjak, kik képesek lettek
volna náluknál hatszorta nagyobb sereggel megküzdeni, professoruk
szavára megjuhászodva rakták le fegyvereiket mind, a repedt harang
elhallgatott, a diákok helyeikre ültek, elővették könyveiket, a
nagytiszteletü ur pedig vevé kézi könyvét és praelegált, mintha
semmi sem történt volna, mig az órát nem csengették, akkor
elbocsátá tanitványait, az elszedett kardokat és dárdákat pedig
szekérre rakatá s elzáratá a templom alatti boltozatba, hogy még
csak hozzájuk se lehessen férni.</p>
<p>Éjszaka azonban a diákok magukhoz térve az ijedtségből, melyet a
rector szavai okoztak bennük, ujra összebeszélének, s miután
fegyvereik elszedettek, másnap korán reggel, a mint a kapuk
megnyittattak, kimentek a Maros partjára, ott jó friss füzfákat
találván, azokról vágott magának kiki egy husángot s azokat a toga
alá rejtve, észrevétlenül beszálliták a collegiumba <span class=
"pagenum"><a name="Page_148" id="Page_148">-148-</a></span> és
elrejték a faraktárba szépen. Gondolák, hogy ez is jó fegyver, ha
jó ember fogja a végit.</p>
<p>Még az nap délben megjelent a város alatt Trajtzigfritzig
háromezer főre menő laboncz népével: a nemes város a főbirót, a
collegiumi testület a nagytiszteletü rector professort választá ki,
hogy deputatioba menjenek eléje.</p>
<p>Trajtzigfritzig lóháton ülve fogadta a küldöttséget; a többi
sereg mind gyalog járt, kivéve három faágyut, melyeket bivalok
vontak. Nagyon gyanus kérdés volt azonban, ha valjon el lehet-e
ezen ágyukat sütni, a nélkül, hogy az ember a körülállók életét
veszélyeztesse? még egy negyedik ágyujok is volt rézből, melyet
valamely csata alkalmával valamelyik fél beszegezett és ott
hagyott, ők pedig kifurták a szeget onnan, ugy hogy most ha
elsütötték az ágyut, a gyujtólyukon jött ki mind a töltés, a golyó
pedig benn maradt.</p>
<p>Maga a had gyönyörü népség volt; igazán ráillett a válogatott
czim, mert az ország minden népeiből volt az összeválogatva,
magyar, oláh, belga, marodeur, rácz és oláh-czigány egy csoportban,
egyik mezitláb és sisak a fején, másik a szürin át kötötte derekára
a kardot, némelyik nagy puskát czipelt, melynek nem volt már sem
kulcsa, sem kereke, s mind valamennyi nyírott bajuszszal volt, hogy
összekeveredés esetén mégis csak megkülönböztethessék egymást a
hasonló elemekből szerkezett kuruczoktól, kik hosszu hajat s fülig
kent bajuszt viseltek. A legnagyobb rész bocskorban járt, csupán
azoknak jutott saru, a kik valamely tisztségben voltak, azokra
sarkantyu is volt ütve jobbára, de minthogy lovuk nem volt, az a
sarkantyu nem <span class="pagenum"><a name="Page_149" id=
"Page_149">-149-</a></span> szolgált egyébre, mint hogy legyen
nekik miben elesni, ha futni akarnak.</p>
<p>Ily armadának volt vezére Trajtzigfritzig; de nagyon
csalatkoznék, a ki azt hinné, hogy ő is hasonló volt rongyos
seregéhez; lova legszebb angol mén volt, ő maga ezüst csillagos
lánczszemből font pánczélinget viselt aranysujtásos megyszin
bársony dolmány felett, homlokát kecsegehátu réz sisak boritá s
pánczélpikkelyes keztyűkbe dugott kezeit széles egyenes kardja
markolatán nyugtatá.</p>
<p>Széles, tunya képéből s nemtelen vonásaiból ugyan kirítt, hogy e
pompához sem születése, sem érdemei nem juttaták s a hány csojtár,
a hány darab öltöny volt rajta, azon mind más név kezdő betüi
voltak himezve, de ő azért elég méltóságot tulajdonita magának, ha
lovon ült, azokhoz a kik gyalog járnak lenézőleg beszélhetni.</p>
<p>Alvezére, Bórembukk, egy nagy trabalis mészáros legény volt,
szőretlen csontos pofával; ki egész ellenkezőleg különösen nagy
gondot látszott arra forditani, hogy mentül piszkosabb lehessen.
Bőrködmene csillogott a szennytől, s orczája bátran dicsekedhetett
vele, hogy záporesőn kivül más vizet soha sem érzett.</p>
<p>Minden fegyvere egy hatalmas taglóból állott, melylyel egy
csapásra le birta félkézzel ütni a tulkot.</p>
<p>Ez érdemes férfiak elé járula a két tagból álló küldöttség,
nagytisztelettel és kalaplevéve, s nagyobb megtisztelés okáért
Gerzson ur egy igen szép diák peroratiót tartott a két vezér előtt.
<span class="pagenum"><a name="Page_150" id=
"Page_150">-150-</a></span></p>
<p>Trajtzigfritzig Bórembukkra nézett, ez viszont ő reá; egyikök
sem tudott egy szót is diákul, hanem azért még is ugy tettek,
mintha mindent értenének.</p>
<p>– Értettem jól, a mit kend mondott, – szólt a vezér, – a mint
észrevette, hogy Gerzson nem fog már többet beszélni, s
leereszkedőleg vállára veregetett. Kinek hiják kendet?</p>
<p>– Én vagyok Tordai Szabó Gerzson, a nagytiszteletü collegium
rector professora, társam ő kegyelme pedig nemzetes Tóth Jónás
uram, a nemes város főbirája.</p>
<p>– Hát a csizmadia czéhmester hol maradt?</p>
<p>– Az nem látta czélirányosnak közénk elegyedni.</p>
<p>– No pedig annak is itt kellene lenni, mert háromezer csizmára
van szüksége a seregnek, a minek három nap alatt elő kell
teremtődni, különben esküszöm ősi kardomra, (valahol lopta azt a
kardot) hogy minden csizmadiát eltörlök a föld szinéről!</p>
<p>Ennél merészebb fogadást, ugy hiszem, senki sem tett még.</p>
<p>Gerzson ur meghajtá fejét, s most a főbiró szólalt meg
magyarul.</p>
<p>– Majd tudtára adandjuk a becsületes czéhmesternek akaratodat
méltóságos ur, és ő minden lehetségest el fog követni; kérünk
azonban az egész város nevében, hogy érdemes hadaiddal légy kegyes
a városon kivül maradni, mert mi ámbátor a legjobb véleménynyel
vagyunk is felőled, a buta népség annyira fél a fegyveres néptől,
hogy közeledéstek hirére mind szétszaladának az erdőkbe, részint
elzárkóztak a templomokba; <span class="pagenum"><a name="Page_151"
id="Page_151">-151-</a></span> ugy, hogy ha bejönnétek, sem
találnátok egyebet üres házaknál, nekünk pedig lehetetlenné
tennétek, hogy kivánságaitoknak megfelelhessünk, nem levén senki a
kitől azokat behajtsuk.</p>
<p>Trajtzigfritzig Bórembukk fülébe sugott valamit, s azzal roszul
rejtve ravasz mosolygását, igy szóla:</p>
<p>– Becsületes szolgák. Minthogy félvén és minthogy bolondok
lévén, mink sem kivánván, hogy házaitokat üresen hagyván, abban
senkit sem találván; tehát hazamenvén és megmondjátok a népnek,
hogy mi eltakarodjunk, ha ők hazajőjjenek, és azután pediglen
kiváltképen csakhogy épenséggel azonnal mingyárt itt a város
mellett ezer lépésnyire sátort üssünk; ti pedig minden háznál
gyertyát gyujtsatok, hogy lássuk, hogy mindnyájan otthon vagynak,
különben pedig ha egy vagy más, igy vagy amugy talál lenni, hát
majd meglátjátok azt az egyet, hogy!</p>
<p>Ilyen ékesen szólással tudtára adván a vezér a maga ultimatumát
a küldöttségnek, visszabocsátá őket a városba, ő pedig a maga
seregével mintegy ezer lépésnyire letelepedett a mezőn,
buzakévékből csinálván kiki magának sátorokat.</p>
<p>A visszatért küldöttség pedig tudtul adá a lakosságnak, hogy
kiki menjen haza a maga lakásába, s éjszakára tegyen gyertyát az
ablakába, s a mi szegénységéből kitelik, hordja össze, hogy a
laboncz urakat kielégithessék vele.</p>
<p>Ugy is történt, a czéhek szépen haza oszladoztak, az erdőre
kimenekült asszonyok és vének visszahivattak, s késő estig nem
szünt meg az egész város sütni főzni az érdemes labonczok
<span class="pagenum"><a name="Page_152" id=
"Page_152">-152-</a></span> számára. Csupán a templomban
elhelyezett ifju hajadonok nevében könyörgött azon kegyért a szép
Klárika, hogy őket hagyják meg azon éjjel az Isten házának oltalma
alatt, s e kérelmet a többi szüzek is támogatván, a nemes tanács és
a professori kar végre beleegyezett.</p>
<p>Szép holdvilágos éjszaka következék, csendes volt az egész
vidék, a város előljárói nyugodtan aludtak mennyezetes
nyoszolyáikban, elgondolva, hogy mily bölcsen elháriták városuk
felől a nagy veszélyt; háromszáz ötven szüz nyugodott Isten szent
árnyéka alatt a templomban, a midőn Klárikának ugy tetszék álmában,
mintha valami alak felköltené őt, hogy ne alugyék, hanem menjen fel
a toronyba.</p>
<p>Ő azon félálmosan felment a lépcsőkön, hol a szent ekklézsia
ötvenkét mázsás harangja állott, s a mint kitekinte a torony magas
ablakán a holdvilágos éjbe, ugy tetszék neki, mintha valami nagy
sötét foltot látna lassan a város felé hömpölygeni, s nem sokára
kivehetővé lőn előtte, hogy az egy nagy ember csoport, melynek
sötét, tömegéből kaszák és kopják vasai villognak elő a
holdvilágban.</p>
<p>Egyszerre világos lőn előtte minden: a labonczok csak azt
várták, hogy a népség házaiban szétoszolva lefeküdjék, hogy orozva
rajta üssenek… Klárika egy perczet sem akart veszteni, nem ment
vissza a templomba, hogy társnéit felköltse, hanem hirtelen áthatva
a mentő gondolattól, belekapaszkodék az ötvenkét mázsás harang
kötelébe, hogy azt meghuzva, jelt adjon az egész városnak.</p>
<p>Gyönge volt a leány karja, de erőt adott neki a vész, fehér
<span class="pagenum"><a name="Page_153" id=
"Page_153">-153-</a></span> kezeivel a durva kötélbe fogózva
meglóbálta a nehéz harangot, melyet máskor alig birt meghuzni két
férfi, s mielőtt a csoport a várost elérhette volna, egyszerre
megkondult a vészharang a város felett, s azon pillanatban talpon
volt minden ember, s mint egy összebeszélésre az asszonyok és
öregek ismét futottak ki az erdőkre a férfiak a templom bástyái
közé, ugy hogy mire a labonczok a városba értek, ismét üresen
találtak minden házat.</p>
<p>Trajtzigfritzig nagy dühbe jött e kijátszatásra, s parancsot
adott, hogy rögtön tizenkét helyen fel kell gyujtani a várost.</p>
<p>De alig fogtak emberei e kárhozatos munkához, midőn olyan zápor
kerekedett, hogy rögtön eloltott minden égést: a labonczvezér
káromolt Istent és ördögöt e bosszuságért.</p>
<p>Reggelre viradva ismét kijöttek eléje a nagytiszteletü rector és
a városbiró. A vezér szólni sem engedte őket. Rájuk fogta, hogy
mindnyájan csalárd hazug kutyák, a kik rászedik a becsületes
embereket, és erősen esküvék, hogy négy ágyujával porrá lövi az
egész várost, a templomot és collegiumot, kardélre hányatja a
lakosokat s a hajadonokat kiosztja katonái közt, hacsak ő neki azt
az egyet ki nem adják, a ki a harangot meghuzta.</p>
<p>– Azon egy épen az én leányom, kegyelmes ur, felelt leverten
Gerzson ur, de ha az ő élete árán megvásárolhatom városunk
szabadulását, bizonyára átadom őt neked, csupán azon kegyelemért
kérlek, hogy üttesd el az én fejemet előbb, mintsem szemeim az ő
balsorsát meglátnák.</p>
<p>– Azt megkapod! vigasztalá őt Trajtzigfritzig s e biztatással
<span class="pagenum"><a name="Page_154" id=
"Page_154">-154-</a></span> egyszerre elrendelé, hogy a csapatok
minden oldalról tóduljanak a városba. Ő maga nagy büszkén lován
ülve, kötőfékjét a főbiró kezébe adá s ugy vezetteté magát az
utczán végig, mig Bórembukk a professor nyakába ült fel s
nevetséges iszonyattal viteté magát a piaczig, sarkantyuival
illetve a tisztességes ősz férfiu oldalait.</p>
<p>A diákók ezt mind látták a collegiumból, mert a menet épen
előttük állapodott meg; de be voltak zárva, a kapukulcsot maga
Gerzson ur tette a zsebébe.</p>
<p>Később azt is látniok kellett, mint adják ki a templom ajtaján a
félholt leányzót, a rector leányát, Klárikát, s mint emeli azt
nyergébe Trajtzigfritzig.</p>
<p>De már ez mégis csak több volt, mint a mennyit diák szivvel el
lehet viselni.</p>
<p>– Megölöm az egész világot! orditá Zetelaky magán kivül, megölöm
egy magam valamennyit s hanyatt-homlok rohant le a lépcsőkön; utána
Áron és utána a többiek mind; – egy percz alatt ki volt sarkából
vetve a bezárt kapu s a másik perczben mint a bolygatott méhköpü
raja, ömlött ki a diákság a templom körét elfoglalt
labonczokra.</p>
<p>Nem volt kezökben egyéb, mint füzfadorongok, de a mig a
labonczok kanóczos puskáit haszonvehetlenné tette a sürü zápor, az
ő kezeikben sulyossá tette a fustélyt a fellázadt harag. Egy percz
alatt a falnak lett szoritva a labonczsereg, s az első orditásra
vérszemet kapott csizmadiák köveket kezdtek fejeikre hajigálni.</p>
<p>A megszorult két vezér nem vevé tréfára a dolgot, a mint
<span class="pagenum"><a name="Page_155" id=
"Page_155">-155-</a></span> meglátták, hogy labonczaik ugyancsak
dülöngnek a diákok alatt, hátat forditának a csatatérnek s
iparkodtak a városból kifelé. Trajtzigfritzig átkarolta az ölébe
tett leánykát s vitte magával, szemeivel majd felfalva annak
martalékul esett bájait, Bórembukk pedig galléron ragadá Gerzson
urat s ugy hurczolta őt magával, roppant lábait futásnak
eresztve.</p>
<p>Az elmondott szónál rövidebb idő alatt szét volt verve a világ
minden részei felé a laboncz sereg, alig harminczad magával futott
Felvincz felé a két csapatvezér, nyomukban mindenütt egy csoport
diák, felgyürt ökleikben nyers füzfadorongok, hosszu fekete tógáik
öveikbe akasztva, – nagy dorongjaikon akkorát szöktek, mint egy
angol paripa.</p>
<p>Mindig fogyott, mindig kevesebb lett az üldöző és üldözött
csapat, egy-egy párjára talált a futásban s elmaradt magára
tülekedni, végre ketten maradtak egymásnak, elől Trajtzigfritzig és
Bórembukk, sarkukban József és Áron. Az elsőbbek egyike lovon járt,
másik hosszu lábaiban bizott, de a kettős teher alatt kifáradt a ló
s amint az emlitett kis patakhoz értek, akkor látták, hogy ott nem
lehet átmenni, mert a fellegszakadás árja elhordta a hidat, s a viz
tulömlik a parton.</p>
<p>– No laboncz! kiálta Áron utolérve az egyiket, itt a világ
vége.</p>
<p>Bórembukk látva, hogy itt csakugyan meg kell állni, elereszté
Gerzson ur gallérját s tenyerébe kapva a taglót, ugy odavágott
Áronhoz, hogy ha félre nem ugrik, derekában vágja ketté; de
visszavágott a diák a doronggal s ugy talált a laboncz körmére
ütni, hogy rögtön kiesett a kezéből a tagló; erre a <span class=
"pagenum"><a name="Page_156" id="Page_156">-156-</a></span> laboncz
vadállati dühvel ugrott neki pusztakézzel az ifjunak, s bár az
olyat vágott a husánggal a fején keresztül, hogy meghajlott bele a
bot, s a laboncz feje egyszerre czipóvá dagadt; mintha nem is neki
szólt volna az, megkapá Áron kezében a fütyköst s ki akarta azt
abból csavarni; de Áron is jól megfogá azt kézzel s ilyenformán
nagyokat rántva egymáson, elhuzakodtak egy ideig, mig mind a kettő
kifáradt s akkor farkasszemet kezdtek nézni.</p>
<p>– No diák, szólt fogcsikorgatva a laboncz, most akadtál
emberedre: tudod-e hogy most ki fogott meg: az én nevem
Bó–rem–bukk!</p>
<p>– De annál még az én nevem is czifrább, felelt Áron, az én nevem
pedig Ka–ras–siay!</p>
<p>– Ka–ras–siay! kiálta fel elszörnyüködve a laboncz; no iszen hát
akkor jaj neked is, nekem is; s azzal egyet rántott ellenfelén,
mire mind a ketten ugy estek bele a magas partról a megáradt
patakba, hogy mindkettőjük felett összecsapott a viz.</p>
<p>Ez alatt József is utólérte Klárika rablóját; a lovag átlátva,
hogy nincs menekülés, leszálla lováról s kihuzva a kardját, neki
fordult Józsefnek, ki szótlan dühvel közeledett feléje.</p>
<p>– Mégy haza anyádhoz szopni, te fattyu! kiálta a pelyhetlen állu
ifjonczra, vagy kezed lábad vagdaljam el?</p>
<p>Zetelaky nem felelt, csak megnyálazta tenyerét s középen fogva a
botot, merészen odalépett a vasba öltözött ijesztő arczu vezér elé.
<span class="pagenum"><a name="Page_157" id=
"Page_157">-157-</a></span></p>
<p>– Ejnye! nem mégy el innen? ordita az magán kivül, s kardjával
hozzá vágott szörnyen. De József kezében megpördült a husáng, s az
egyik végével ugy csapta félre a kardot, hogy csak ugy pendült, a
másikkal pedig olyat ütött a sisakra, hogy csak ugy kondult!</p>
<p>Meglódult az agya Trajtzigfritzignek ez ütésre, csakugy bámult
szanaszét, mintha keresné, hogy honnan ütötték meg? Pedig nem
kellett azt keresni, mert József most két kézre fogta a botot, s
ugy vágta derékon ellenét, hogy az csak végig nyult a földön, a
kard kiesett kezéből; meredt szemmel iparkodott még lováig
vánszorogni, mire Zetelaky azt gondolva, hogy tán aléltan a lóhoz
kötözött kedvesét akarja meggyilkolni, reárohant s lábával reá
gázolva, egy végcsapással leüté.</p>
<p>Csak ekkor tekinte szét társai után. Azok mind szét maradoztak,
csak egy a bokrokon fennakadt tóga szárnya mutatá, hogy oda alant
is van valaki. Hirtelen oda futott, s a tógánál fogva kihuzá a
vizbe esett Karassiayt. Még akkor is fogták egymást Bórembukkal,
csak hogy a diák még élt, de a laboncz meg volt halva.</p>
<p>Ekkor Gerzson ur segélyével fellocsolván Klárikát, magához
tériték szép szavakkal ájultából, s akkor mind a négyen térden
állva hálákat adának az Urnak a megszabadulásért.</p>
<p>Azon két füzfadorongot pedig, melylyel a két ellenséget
leverték, az esetnek emlékére letüzék a patak medrébe és Gerzson ur
áldást monda azokra, mint szintén József szerelmére is, kinek nem
kellett többé perspectiván keresztül néznie Klárikát, ha látni
akarta. <span class="pagenum"><a name="Page_158" id=
"Page_158">-158-</a></span></p>
<p>És ezen történetnek száz és ötven eszendeje immár, s a két füzfa
folyvást zöldül a viz medrében. Hajdan a collegium kényelmes mulató
lakot épittete e füzfákhoz, hová kijártak szép nyári napokban a
tanulók; elmondva egymásnak a regét a két füzfáról s elénekelve,
hogy: „Erős várunk nekünk az Isten!“</p>
<hr class="chap" />
<p><span class="pagenum"><a name="Page_159" id=
"Page_159">-159-</a></span></p>
<h2>A KHÁMOK UTÓDA.</h2>
<h3>I.<br />
TATÁR PHILOSOPHIA.</h3>
<p>Megásnak egy gödröt négy lábnyi mélyre, két ölnyi szélesre s
tetszés szerinti hosszuságra; az elejére és végére állitanak
egy-egy izmos ágast, azokra végigfektetnek keresztbe egy szálas
gerendát, a gerendához kétfelől támasztanak egyenes ágakat, azokat
beterítik bivaly és ökörbőrrel: ebből áll az épitészet. Egyszerü és
szép.</p>
<p>Több rendbeli előnyei közül okvetlenül első helyen áll az, hogy
igen hamar el lehet vele készülni, azonkivül tekintetbe veendő az
egész épitkezés olcsósága, nemes egyszerüsége; e mellett a
tűzkármentesités egészen nélkülözhetővé válik, s lehetőségek
esetére az ablak-adótóli félelem is fölöslegessé van téve. A
regényes oldalakat, mint a melyek nem ide tartoznak, egészen
mellőzöm.</p>
<p>Semmi sem könnyebb, mint ez épitkezési rendszer mellett az
évszakok különböző viszontagságaival daczolni. A téli zivatarok
ellen illatos gyeppel és zöld pázsittal terítik be a pyramid
<span class="pagenum"><a name="Page_160" id=
"Page_160">-160-</a></span> alaku tetőt, ugyanazt nyáron ékes földi
tökkel s más diszes növényekkel futtatják be; mint az édes
aranykorban, melyet a pogány poéták olyan szépen megénekeltek, a
midőn minden ember házi ur volt.</p>
<p>Ez a ház, a mi épen előttünk fekszik, valamivel nagyobb a
szokottnál, mert ez csárda; a mit félig meddig gyanitani enged a
madzagra kötött eltört üveg nyaka, mely az első ágason himbálózik.
Az egyébiránt az első és utolsó üveg nyaka, a mit ezen a környéken
láttak, mert itt még most is tömlőben és kobakban hordják az
italt.</p>
<p>A csárda belsejébe ugy kell szépen leugrani, félkézzel az ágasba
fogózva, s egy kis idő kell hozzá, a mig az ember megismeri
egymást, abban a sötétségben, mit a szögletben égő tűz szaporit;
szokni kell a szemnek a félhomályos tárgykeverékhez, s ovatosan
kell mozogni, nehogy valami élő állatra üljön le az ember, ez
ismeretlen alakok között; mekkora tekenős békák a szögletben! amott
apró sajtok egy rakáson, ez a fekete itt valószinüleg komondor; az
a fehér pedig amott ürü:… biz az nem ürü, mert az bunda, oda
teritették száradni a tűz mellé. De még sem száradni teritették
oda, mert az alatt aluszik valaki, csak a pipája látszik ki a
szájából, melyet álmában sem enged fogai közül kiesni. Lassanként
rájövünk, hogy azok a nagy tekenősbékák amott pálinkás tömlők s ez
a sok apró sajt – olaj-tőzeg, a mit a tűzre raknak. Két férfi, a
kit csak most kezdünk látni, oda hátul a sötétben bográcsba
apritott hust és hagymát (be jó szemeik lehetnek), most azt jól
megsózva, paprikázva s feltöltve rizskásával felteszik a tűzre, ama
genialis <span class="pagenum"><a name="Page_161" id=
"Page_161">-161-</a></span> háromlábu állványra, mely egyike az
Archimedes előtt feltalált legczélszerübb mechanicai
eszközöknek.</p>
<p>Egy óra vártatva három négy vendég érkezik; ismeretes
gavallérok, bojtárok a szomszéd ménesekről, szurtos, zsiros
bőrkabátokban, hegyes fekete báránysüvegekkel, bokáikon bekötött bő
lábravalóval; a legfeketébb szemé van valamennyinek, a milyenre
európai költő szótárában nem akad hasonlat.</p>
<p>Oda telepesznek a tűz mellé, felköltik a báránybunda alatt alvó
gazdát, a kinek első dolga pipáját kiverni s ujra megtölteni.
Azután szó nélkül körülguggolják a tüzet s néznek a bográcsba: kiki
egyet-egyet kavarint rajta, sorba belekóstolnak s megégetik a
szájukat. Mikor már jól megfőtt, leveszik a tűzről, a gazda
megforditja subáját, melyen eddig hevert s szőrtelen oldalára
kiborítja a bogrács tartalmát, a kések előkerülnek az övek mellől,
kiki hozzálát a közrebocsátott eledelhez, a kutyák, miket gazdáik
magukkal hoztak, elősomfordálnak a sutból, odaállva családfőik háta
mögé s békésen megosztoznak a zsenge konczokon, egyik sem nyulván
ahoz, a mit a másik gazdája hajított.</p>
<p>Lassanként eltünik a holmi a bunda hátáról, az utolsó konczig, a
végső szem riskásáig, az ott maradt zsírömledéket végigkeni a gazda
tenyérrel subáján, a mitől az még fényesebb lesz, azután lekerül a
gerendáról egy mosolygó kobak, a mely kézről kézre adatik,
csorogván belőle kemény természetü pálinkaféle; ettől lassanként
kiderülnek az arczok, s midőn az utolsó ivó nyakának minden
erejével sem bir többet kiszívni a szüktorku kobakból, visszaadja
azt a gazdának s ekkor hallatszik az első emberi szó: <span class=
"pagenum"><a name="Page_162" id="Page_162">-162-</a></span></p>
<p>– Mikor lesz már háboru, gazda?</p>
<p>– Sokáig nem halad már, felel a kérdezett, jó négyszegletü képét
még szabályszerübbé alakitva az által, hogy gyérszálas bajuszát
egyenesre söpörte kétfelül s üstökét homlokban két csimbókra fonta,
mintha két szarvacskát segítene nőni s kettős állán szintén két
osztályba rendezte szakállát.</p>
<p>– Valaminek kell történni előbb utóbb, ha ma nem, holnap, ha az
idén nem, jövő esztendőre.</p>
<p>– Hány esztendeje már annak, hogy te bennünket igy vigasztalsz!
szól egy öreg tatár, kinek kopasz sima fején, mikor a süvegét
leveszi, egész völgyek horpadásai látszanak meg; régi, elmulni nem
tudó sebhelyek. Tavaly is ezt mondtad, meg az idén is ezt mondod.
Nem hiszek már semmit. Én azt mondom, hogy megállt a világ s nem
történik többet semmi.</p>
<p>– Mi történik, mi nem történik? azt én sem tudom, senki sem
tudja, mert erre a körülkeritett földre semmi élő állat be nem jön
a harminczadosok tudta nélkül; olyan balgatag sem vagyok, hogy az
üstökös csillagoknak higyjek, annyi gondjuk sincs azoknak mi ránk,
mint mi nekünk a legyekre; hanem csak ugy gondolom, hogy már ennek
ez a rendje: hosszu békesség, hosszu háboru. Nagyon elszaporodtak
már az emberek a világon. Egyik a másiktól nem élhet, valami kell,
a mi megritkítsa őket. Két ember csak nem ülhet egy lovon. Az előtt
négyen öten laktunk egy kunyhóban, most három négy annyian; az
emberek mindig többen lesznek, pedig a föld soha sem lesz nagyobb.
Már pedig azt látjátok, hogy egyik állatnak nem szabad <span class=
"pagenum"><a name="Page_163" id="Page_163">-163-</a></span> a másik
fölött elhatalmazni. Harmadéve elszaparodtak a sáskák a vidéken,
tavaly verebek jöttek a sáskák ellen, a mik azokat felették, az
idén ismét a sólymok sokasodtak el, a mik a verebeket pusztitották,
jövő esztendőre bizonyosan mi fogjuk pusztitani a sólymokat, hogy
szárnyaikból forgókat készitsünk süvegeink mellé.</p>
<p>– Adná a próféta! sohajta az öreg tatár; miután a sólyomszárnyat
a süveg mellett csak a hadakozó férfiak viselik. De én még sem
tudom azt hinni. Ki viselne háborut minálunk? ki viselne háborut a
moszkóval Krimiában! Tőlünk elszedték a fegyvert. Mire is mennénk
magunkban? Hajdan magunk urai voltunk; ágyuink, váraink voltak,
lovas hadseregeink, hires vitézeink; csak egy keskeny földszoros
volt, a mit védelmeznünk kellett: mégis mindent elvesztettünk; most
pedig sem vezéreink, sem fegyverünk s nyakunkon az erős ellenség,
mely mindenütt megkötözte kezünket, lábunkat. Ugyan ki bántaná
őtet?</p>
<p>– Csak ti legyetek nyugodtak. Ki látta elébb azt a számtalan
verebet, mely a sáskát ölni eljött, ki sejtette a sólymokat, mik a
verebeket ölték. Elég azt tudni, hogy az idő itt van, és a minek
meg kell történni, az megtörténik; a kérdésre nem mi felelünk. Az
emberek nagyon nehezen tudnak halni, tehát a háboru szükséges, hogy
megkönnyitse azt nekik. Ez az én okoskodásom, s a mit én mondok, az
rendesen bekövetkezik, ha ma nem, holnap.</p>
<p>– Már az igaz erősité egy fiatal tatár, ki két tenyerébe
fektetett pofával hallgatá a csárdás jósszavait. Te bölcsebb
<span class="pagenum"><a name="Page_164" id=
"Page_164">-164-</a></span> ember vagy, mint mi, de idegen emberek
nyelvén is értesz, még tán a madarak nyelvét is érted.</p>
<p>– Nem bajom nekem az, a mit a madarak beszélnek, hanem a mit az
emberek beszélnek. A mióta a moszkó elfoglalta országunkat, mindig
fegyverkezik, egyre épiti a várakat, sánczokat hány, ágyukat önt.
De minden sáncz kifelé van forditva, minden ágyu a tengerre ásit,
benn az országban egy vár sem épül. Ez arra mutat, hogy valakitől
fél, a ki nálunknál hatalmasabb s a ki tul van a tengeren, s a
kivel elébb-utóbb baja fog lenni. Az idén számtalan szekérrel
hordtak végig Bakcsi-Szerájon eleséget, lőszereket Akhtiárba; ez
arra mutat, hogy a baj már közeledik. Az orosz tisztviselők megint
kezdenek igen nyájasan bánni a köznéppel, szigoruan az urakkal; ez
arra mutat, hogy a baj nagyon komoly.</p>
<p>– Vajha ugy lenne, sohajta fel a legvénebb tatár. Talán azért
nőtt ki vénségemre négy uj fogam, hogy ujra lesz kit harapni
velök.</p>
<p>– Hát a lovak mit csinálnak? kérdé a csapláros az öregtől.</p>
<p>– Értik a szót. Felelt ez röviden.</p>
<p>– Szaporodnak-e szépen?</p>
<p>– Nem is fogynak ám.</p>
<p>Az ifjabb tatár elmosolyodott e szóra.</p>
<p>– Nem vesz tőlünk lovat a görög. A minap volt itt egy gazdag
kupecz tizenkét kozákkal, vásárolni akart a hadsereg számára
remondákat. Kiválasztott vagy kétszázat ügygyel, bajjal. Ott menten
meg is akarta bélyegeztetni, de a legelső kirugta két kozáknak
egynehány fogát, a többit aztán csak ugy <span class=
"pagenum"><a name="Page_165" id="Page_165">-165-</a></span>
terelték el magukkal, elől három kozák, hátul három, oldalt a
többi; mikor a Karabelnája mocsárához értek, eléjök kerültem, tüzet
raktam nádkévékből az utfélen, a tűzre egy pár avas lóbőr darabot
vetettem; a mint a büzt megérezte a ménes messziről, szétrugott
egyszerre, a hány annyifelé, s nyargalt el a pusztán; a tizenkét
kozák százfelé is futott, de egyet sem fogott el. A görög tán maig
is keresi lovait. Otthon volt az másnap valamennyi.</p>
<p>– Hát ugy félnek a lovaid a tűztől meg a füsttől.</p>
<p>A legény fejébe nyomta nagy büszkén süvegét:</p>
<p>– Ha én ülök rajtok, még a villámtól sem.</p>
<p>Odakünn egyszerre kutyaugatás kezdett hallatszani; három négy
komondor őrtállni maradt künn az utfélen, a mig gazdáik odabenn
mulattak; e szóra az odabenn levők is rugtattak kifelé, heves
csaholással, mig a fekete házi kuvasz megállt az ajtóban s
elkezdett utálatosan, kisértetesen vonítani.</p>
<p>– Be csúful dúdol az a kutya, mintha kozákot érezne: szólt a
fiatalabb tatár. A gazda felvette bundáját, kinézett a házhéj alól,
s egy éleset füttyentett a kutyáknak, a mik már akkor messze
előrerohantak; azzal visszabujt odujába.</p>
<p>– Feküdjetek le és tegyetek ugy, mintha alunnátok. Nagy csomó
dárdát látok mozogni az uton felfelé. Minden ember itt maradjon, ki
tudja, mire lesz szükség?</p>
<p>Az étel, ital maradványait hirtelen félretakaritották; a férfiak
lefeküdtek a veremfal mentében; a csapláros egy csomó nedves
tőzeget vetett a tűzre, melytől azonnal olyan orrtekerő illat
támadt, hogy még az alvó macska is lemászott a sutról s
<span class="pagenum"><a name="Page_166" id=
"Page_166">-166-</a></span> belebujt a szalmaágyalásba; az emberevő
füst a háztető minden nyilásain csendesen szürődött keresztül.</p>
<p>Az ugatás mindig közelebb-közelebb hangzott, az ebek
állhatatosan kisérték egész a csárdáig a jövevényeket.</p>
<p>Ötven kozák jött egy tiszt vezetése mellett.</p>
<p>Nem nagy mesterség volt nekik a sötét éjszakában a csárdára
akadniok, melynek világa a nyitott ajtón át messzire
ellátszott.</p>
<p>Odaérve, mintegy tizen leugráltak lovaikról, a többi fegyverben
maradt, s körülfogta a csárdát.</p>
<p>Az első tiz, a tiszttel együtt lelépett a csárda üregébe.</p>
<p>Ej, huj, teringettét! Hiszen egy kozák gyomra is csak megbirja,
a mit meglehet, de ez az athmosphaera nem embernek való.</p>
<p>– Héj, kocsmáros! ördög! vagy ki lakol itten! rikácsolt az uj
vendég, a hogy a köhögés időközei engedék. Paprikát sütsz-e, vagy
méheket ölsz itt!</p>
<p>Szinte keresztülbukott a megszólitottban, a kit nem birt
meglátni a sürü füst között.</p>
<p>– Parancsolj méltóságos uram, szólt alázatos hangon; ha tudtam
volna, hogy jösz, rozmarinnal fütök és levendulaszárral; de magam
számára, csak a miből telik. Kicsi tőzegecske. Én már hozzászoktam
az illatához.</p>
<p>– No hát vesznél is meg tőle. Gyujts gyertyát, mert nem
látok.</p>
<p>– Mi légyen az, méltóságos uram?</p>
<p>A vendég azután elmagyarázta bőven, hogy ez egy hosszu
<span class="pagenum"><a name="Page_167" id=
"Page_167">-167-</a></span> valami, a mi faggyuból van, a közepén
gyapotmadzag, az egyik végét meggyujtják, s az addig ég, a mig a
másikhoz nem ér; de a csapláros nem birt azért fogalmat szerezni
emez ismeretlen állat felől. – Ilyen nem termesztődik ezen a
vidéken.</p>
<p>– Szép ország. Hát ennivaló van-e?</p>
<p>– Parancsold méltóságos uram, hogy egy ürüt levágják?</p>
<p>– Ugy? Most vágnád le? Holnapra lenne készen. Azt nem várhatom
meg; adj innom és tégy valamit alám, hadd ülök le.</p>
<p>A csapláros odagyürte a jövevény számára egyik szögletbe a
gubáját, s kezébe nyomta a kiválasztott kobak lótej-pálinkát,
melynek a legkisebb hibája volt az, hogy halzsiros bagaria szagu
volt. Az érdemes vendégnek kedve lett volna, az egészet a fejéhez
vágni, ha utasitásul nem lett volna neki adva, hogy a parasztokkal
szépen bánjék.</p>
<p>E helyett tehát beérte azzal, hogy nem ivott belőle többet,
hanem szétnézett a hosszu kunyhóban.</p>
<p>– Hát azok mik ott a földön?</p>
<p>– Elkésett utazók, uram, a kik lefeküdtek alunni.</p>
<p>– Fel kell őket költeni. Én a szeme közé szeretek az embereknek
nézni.</p>
<p>A csapláros megindult a parancsot teljesiteni, a mi nagy
munkájába került, mert vendégei mind igen mély-alvók. Nagy nehezen
feltápászkodtak még is.</p>
<p>Egy érdemes kozáknak ez alatt az a jó ötlete támadt, hogy
kihuzott a ház oldalából egy pár karót, s azokat tette a tüzre, a
mik ismét barátságos lángot kezdének vetni odabenn, hogy kiki
megnézhette szomszédját. <span class="pagenum"><a name="Page_168"
id="Page_168">-168-</a></span></p>
<p>A muszka tiszt délczeg magas férfi volt, szabályszerüen nevelt
vonásokkal, nagy, parancsoló álla félelmet birt gerjeszteni a
gyöngébb szivüekben, világos szemeinek volt valami hirtelen
mozdulata, a mivel zavarba tudta hozni az embert, arcza piros volt
és egészséges, a fényes egyenruha olyan jól illett hozzá. Nem
csoda, hogy oly görbén álltak meg előtte azok a jámbor tatárok, a
kiket álmaikból felköltött, hogy a szemeikbe nézzen.</p>
<p>Miután eléggé megijeszté őket tekintetével, odakinálta nekik a
kulacsot, melynek nedvét még a kozák gyomra sem veheti be. Azok
köszönték alázatosan. <em class="gesperrt">Nagy bőjtjük</em> van,
nem szabad szeszes italhoz nyulniok.</p>
<p>„Semmirekellők!“ mormogá magában a tiszt. „Mindig nagy böjtjük
van nekik, valahányszor az orosz kinálja baráti pohárral.“</p>
<p>– Jöjjetek közelebb!</p>
<p>Azok elejbe álltak nagy jámborul.</p>
<p>– Melyitek járatos ezen a vidéken?</p>
<p>– Mind egytől egyig.</p>
<p>– Mondjátok meg nekem, merre fekszik és messze van-e még ide
Marzia város?</p>
<p>A kocsmáros vendégeire nézett, azok meg ő reá, azután fejöket
rázták.</p>
<p>– Marzia vagy Mazria, vagy Mariza… magyarázá találgatva az igazi
hangot. Nem ismeritek ezt a nevet.</p>
<p>Azok egymást taszigálták könyökkel:</p>
<p>– Ismered te? Én nem ismerem. Én sem. <span class=
"pagenum"><a name="Page_169" id="Page_169">-169-</a></span></p>
<p>A tiszt boszusan keresett elő iszákjából egy összehajtott
térképet s azt kiterjeszté a tűz előtt.</p>
<p>– Hiszen itt van ni; mutatá ujjával, még vár is van mellé
festve, s aláirva világosan M. a. r. z. i. a. Marzia.</p>
<p>A tatárok belebámultak a kékre zöldre festett földabroszba, s
legalább is azt gondolták, hogy a mi ott zöldre van festve, ott
ugyan jó széna teremhet, a piros és kék táblákon pedig be sok lent
és mákot vetettek. A várost egyik sem akarta benne észrevenni.
Tornyot kellett volna oda festeni.</p>
<p>– Vagy hát más név alatt ismeritek? sürgölé őket a tiszt. Talán
ezen név alatt: „Mirobieloszláv?“</p>
<p>– Azt ki sem tudjuk mondani. Biztositá őt a csapláros.</p>
<p>– Ezt a nevet mi adtuk neki. Értesité őt az orosz. Mi neveztük
igy el.</p>
<p>– Akkor hát bizonyosan azért nem tudjuk merre van! felelt a
csapláros.</p>
<p>A hatalmas vendég szeme közé nézett, de olyan együgyű pofa volt
az, lehetetlen, hogy gunyolódni tudjon.</p>
<p>– Vigyen a manó benneteket ostoba filkók. Hiszen hallottam én
ennek a tatár nevét is, de nem jut eszembe. Pedig a nyelvem hegyén
ül. No segitsetek kimondanom.</p>
<p>Azok olyan szivesen segitettek volna. Látszott ábrázatjukon.</p>
<p>– Valami nagy tatár ur lakik benne; valami utódja a hajdani
khámoknak…</p>
<p>Az emberek most is csak a fejüket rázták.</p>
<p>– Hogy ne ismernétek, hisz az egész város az övé, kastélya van
benne, a legtöbb ménese neki van. <span class="pagenum"><a name=
"Page_170" id="Page_170">-170-</a></span></p>
<p>Mindenki vállait vonogatta rá.</p>
<p>– No hát kié ez a ménes, a mi ott legközelebb legel?</p>
<p>– Ez? Ez? Ez a ménes itten? Hát ez a ménes Mirza Kobulé.</p>
<p>– No az, az! hát ez a Mirza Kobul az, a kit én keresek, hát hogy
nem jutott ez eszetekbe?</p>
<p>– Mi valami nagy urat gondoltunk; ez pedig csak olyan ur, a ki
maga füt be, ha melegedni akar, s maga főz, ha enni
szándékozik.</p>
<p>– A gutát! Hisz ezt valami gazdag főurnak mondják, a ki az
uralkodó fejedelmek családjából eredt, s a legnagyobb pompával
él.</p>
<p>– Régen volt az uram. Hire hamva annak az életnek. Koplal biz az
a mennyi csak beléje fér. Semmi sincs már abból a pompából, a miről
neked beszéltek; a mult őszszel még a palotája üvegablakait is
eladta zsiradékért az örménynek.</p>
<p>Ez a tudósitás igen kellemetlen hatást látszott a kérdezgetőre
tenni.</p>
<p>– Azt mondják, hogy igen szép unokája van. Kérdezgeté tovább
kiváncsian.</p>
<p>A csapláros meg nem állhatá, hogy erre a szóra a markába ne
nevessen.</p>
<p>– Kivált, mikor nem kormos. Magyarázá nevetése okát. Széle,
hossza egy annak, alig van képén emberi ábrázat. Pedig szegény
leányzó a mellett ugy szereti a férfiakat, majd megbódul értük.
Azok meg futnak előle.</p>
<p>– Hát mért futnak? <span class="pagenum"><a name="Page_171" id=
"Page_171">-171-</a></span></p>
<p>A csaplár sugva felelt.</p>
<p>– Mert nyavalyatörős szegény.</p>
<p>– Mennykőt… mormogá a tiszt, a kit ezek a tudósitások nagyon
rosz kedvre hangoltak. Pedig azt mondják, hogy Mirza Kobul leánya,
kitől ez az unokája van, bámulatos szép volt.</p>
<p>– Talán az atyja volt valami ocsmány; veté közbe a csaplár
ártatlan együgyű képpel; a miért a tiszt nagyon végig nézte.</p>
<p>– Erről jobb lesz, ha nem beszélünk. Hát hogy hivják azt a
várost, a hol Mirza Kobul lakik?</p>
<p>– Mezre várnak, uram.</p>
<p>– Ugy, ugy, Mezre vár. Ördög a nyelvetekre! Hogy ugy elforgattok
minden szót. Hát messze van-e ide az a Mezrevár?</p>
<p>– Oh, kegyelmes uram, majd egy napi járat.</p>
<p>– Pedig a földabroszon alig látszik félóra járásnak.</p>
<p>A tatár megméregette a földabrosz térségét. Ő biz elhitte, hogy
ott nem több a távolság félóránál. Milyen jó volna, ha a
földabroszon kellene utazni.</p>
<p>– Mindegy, akármennyire van. Nekem még az éjjel oda kell jutnom.
Melyitek ajánlkozik vezetőnek?</p>
<p>– Akár én uram, szolgálatodra állok. Nagyon jól tudom az
utat.</p>
<p>A főtiszt megveregeté kegyesen a mindenre engedelmes tatár
vállait, s biztositá, hogy a mi szolgálatot most tesz neki, annak a
diját be fogják tudni a fizetendő adójába; mire az nagy
örvendetesen indult ki a mezőre, künn legelő paripáját elfogta,
felkantározá a jámbor állatot, mely áhitatosan, lecsüggedt fővel
<span class="pagenum"><a name="Page_172" id=
"Page_172">-172-</a></span> állt gazdája előtt; akkor
belekapaszkodott, s mert bundája igen nehéz volt nyakában,
felsohajta: Allah segits! azzal felugrott. De mert nagyon neki
fohászkodék, a tulsó oldalon lefordult a lóról s ismét ujra kellett
hozzáfognia a felüléshez, mondván ujolag: Allah segits, <em class=
"gesperrt">de ne olyan nagyon</em>!</p>
<p>A kozák ur kaczagott hangosan.</p>
<p>– Nincsen nevetségesebb lovas a tatárnál.</p>
<p>A csapat megindult nagy csendesen a hegyek felé; mert sebesebben
nem birt velök menni a kalauz; hol megállt vele a ló, hol meg félre
vitte. Látszék, hogy nem mestersége a lovonülés.</p>
<p>A vén tatár, meg a fiatal legény pedig nézték a háztető
hasadékain át, mint távoznak el, s mikor az utolsó kozák is
elenyészett a hegyszakadék között, akkor kijöttek a csárdából.</p>
<p>– No most te fiam, ülj a legjobbik lovadra, még a nyerget is
itthon hagyd, hogy annál könnyebb légy. Ezek hajnalnál elébb oda
nem érnek, te rajta légy, hogy két órával megelőzd őket.</p>
<p>– Ott leszek éjfél előtt, kiálta a fiatal legény s nehány percz
mulva hallatszott a sebes robaj a mezőn, s a kinek valami jó szeme
volt, kivehetett egy gyorsan vágtató alakot, mely szélsebes
rohammal nyargalt végig a sik rónán, a szakadékos bérczek felé.</p>
<hr class="chap" />
<p><span class="pagenum"><a name="Page_173" id=
"Page_173">-173-</a></span></p>
<h3>II.<br />
A MEZREI VÁRKASTÉLY.</h3>
<p>A hegyek közé érve, az érdemes kozák urak vezetője egy nagy
bolond kolompot vett elő hegyes süvegéből s azt a lova nyakára
csatolta. Okát is adta egyuttal e rendszabálynak. Ide s tova olyan
keskeny utra fognak jutni, a hol két lovas el nem fér egymás
mellett, azért éjszaka jó kolompot kötni, nehogy valaki szemközt
jöjjön a sötétben s egymást letaszigálják.</p>
<p>A keskeny lovag ut eleinte a mély hegyvágásban kanyargott,
csunya sáros süppedék között, melyben csürökig dagasztottak a
paripák, azután meg felkerült a sziklaoldalba, s mintha a várbástya
párkányzatán lovagolna valaki, oly keskeny nyaktörő rovátkon vitte
végig az utazót, melynek alig volt szélesebb foglalatja, mint hogy
a ló egyik lábát a másik után tehesse, s az oldalfal a lovas
térdeit korholá néhol s kényszerité féloldalra dülni; alant pedig
éktelen mélység meredezett, melynek szédületes fenekét szerencsére
nem lehete a sötétben látni, de az alant zugó, csattogó hegyi
folyam hangjából mégis lehete sejteni a mélységet.</p>
<p>Itt valóban egy pár elszánt ficzkó ugy megállithatna egy egész
hadsereget, hogy sem előre sem hátra nem tudna menni. Hanem hiszen
mi dolguk volna erre a hadseregeknek? A rongyos Mezre vár
tulajdonosát, a jámbor Mirza Kobult egy pár kozákkal is ki lehetne
kergetni sánczai közül, ha valakinek szüksége volna azokra.
<span class="pagenum"><a name="Page_174" id=
"Page_174">-174-</a></span></p>
<p>A hegy gallérjáról megint sürű rengetegbe vezetett az ut, hol
igazán csak a jó tatárparipa ösztöne birta vezetni a karavánt, mely
egymást sem láthatta a sötétben. Csak ugy botorkáltak a vezető
tatár után, ki nagy kolompolva ment legelől.</p>
<p>– Te ficzkó, szólitá meg a tatárt a háta mögött lovagló főtiszt,
lovagostora gombjával egyet döfve az oldalába kegyelmesen. Te vad
ficzkó, tudsz oroszul?</p>
<p>– Nem ragad rám, uram. Felelt az búbánatos hangon. Eleget töröm
magamat utána, de nem fog rajtam, annyit tudok, hogy a nagy urat
goszpodunak mondják, hogy az iszpravnik nem ereszt be az ajtón s
mikor azt mondják, hogy zabiho, az azt teszi, hogy ütnek; akkor
tehát tartom a hátamat, vagy szaladok.</p>
<p>A hátrább jövő alsóbb rangu tiszt kaczagott rajta.</p>
<p>– Mind ilyen gyávák és ilyen ostobák valamennyien, monda
főtisztjének oroszul.</p>
<p>– Csak azért kérdeztem tőle, szólt ez hátra, hogy tudjam: kell-e
előtte titkolóznunk? Te Miriám, nekem ez a ficzkó nem tetszik.</p>
<p>– Miért nem. Tulajdonképen nem is sok tetszeni való van
rajta.</p>
<p>– Nagy gyanum van, hogy ez minket ebben a sötét erdőben már két
óra óta hordoz alá fel haszontalanul; pedig ha akarná, félóra alatt
keresztül vihetett volna rajta: de nem merem megriasztani, mert
attól félek, hogy megijed, s elfut tőlünk: reggelig ki nem találunk
ebből az ördöngös tömkelegből.</p>
<p>– Nem merné ő azt tenni. Mi oka volna rá.</p>
<p>– Ha semmi is. Én ismerem ezt a fajt. Szereti az ilyen
<span class="pagenum"><a name="Page_175" id=
"Page_175">-175-</a></span> goromba tréfákat. Fogadni mernék, hogy
a mit az öreg Mirza Kobulról elbeszélt, az sem volt egyéb, mint
szemen szedett hazugság, a mivel magát rovásunkra mulattatta; csupa
tatár tréfa.</p>
<p>– Honnan gondolod azt Alabin?</p>
<p>– A mit nekem Mezre várról Karvajoff tábornok beszélt, egészen
elüt a ficzkó leirásától.</p>
<p>– Karvajoff volt itten?</p>
<p>– Igen, még a foglalás előtti éveiben. Valami vizsgálati ügy
miatt. Ez a Mirza Kobul ravasz, nyughatatlan ember, mindig azon
törte a fejét, hogy lehetne itt a hegyek között ellenünk valami
támadást forralni. Természetesen rajta kapták. Bizonyitványt ugyan
nem tudtak ellene találni, mert ez a sok gaz tatár itt köröskörül
mind egyetért vele, s egy sem vallott rá: hanem azért a vizsgálat
eltartott egy esztendeig, az alatt Mirza Kobul Szebasztopolban ült,
Karvajoff pedig Mezre várban. A tatár főurnak volt egy fiatal
tizennyolcz éves leánya; a kinek szépségétől még most is
elragadtatással tud beszélni a tábornok. Ő a maga idejében nagy
hóditó volt, veszedelmes a szép asszonyokra. Itt egyébiránt azzal a
különös előnynyel is birt, hogy a szép leány atyjának élete az ő
kezében volt; ilyen formán egy év mulva minden további baj nélkül
is szabadult a Mirza, hanem a mint haza tért, a családját egy
személylyel többnek találta, mint egy év előtt.</p>
<p>– A gutát!</p>
<p>– Egy szép kis hat hetes sivó rivó csecsemővel; a ki egészen az
anyához hasonlitott, s a kiről most, midőn annak a <span class=
"pagenum"><a name="Page_176" id="Page_176">-176-</a></span>
legszebb tizenhat éves hajadonná kellett kifejlődni, ez a szegletes
fejü gazember azt állitja, hogy nincsen rajta emberi ábrázat. Ez
szép tréfa lenne tőle, miután én a tábornoktól, mint különös kegyet
kértem ki, hogy a Mirza elleni adóbehajtásra engemet küldjön
ki.</p>
<p>– Te is elutaznál a Kaf-hegyig egy szép leányért, a kit csak
hiréből ismersz; de még abból sem, csak annyit tudsz, hogy szép
lehetett, mikor született.</p>
<p>– S a kiről utoljára kisül, hogy tengeri fóka.</p>
<p>A két fiatal tiszt hangosan kaczagott e mulatságos
észrevételeken, miknél hasznosabb dologgal nem lehetett elölni az
időt, a meddig a tatár e végetlen rengetegen át vezette őket.</p>
<p>– A Mirza rosz fizető lehet. Folytatá a fölvett tárgyat a
fiatalabb tiszt, kit társa Miriámnak nevezett. (Valami naturalizált
cserkesz név lehet.)</p>
<p>– Három esztendő óta egy kopeket sem tett le a rárótt
adóból.</p>
<p>– Hátha valóban ugy elszegényült, a hogy ez a tatár mondja.</p>
<p>– Akkor az ablakon kellett kihányni a pénzét. Mikor a tábornok
itt tanyázott nála, még a kastély erkélyének rácsozata is vert
ezüstből volt, s a hálószobája, melyet egyébiránt azalatt Karvajoff
választa magának, csupa drága achat és karniol kővel volt kirakva,
s egyedül a pipagyüjteménye a gyémántos csibukokkal megért
ötvenezer rubelt. S midőn kiszabadulásakor ezer tulok birságot
róttak rá, a ficzkó dölyfből kétezeret hajtatott be az akhtiári
élelmező biztosoknak. <span class="pagenum"><a name="Page_177" id=
"Page_177">-177-</a></span></p>
<p>– Talán épen ez a büszkesége juttatá tönkre.</p>
<p>– Vinné a patvar, csak a leánya volna szép.</p>
<p>Véget szakita a beszélgetésnek azon körülmény, hogy az ut az
erdőből kijutott s egyszerre a világoson találták magukat.</p>
<p>A mig az erdőben bódorogtak, a hold is feljött, fogytán lévő
horpadt oldalával, s bevilágitotta szépen az egész szomoru
vidéket.</p>
<p>Egy hegy meredekén álltak, a melyről alátekintve, előttük látták
a holdvilágos ködbe burkolt Mezre várost, mely maga sem állt
egyébből egy csoport rendetlen, utczákra szedett rongyos kunyhónál,
melynek közepén egy hosszu mecset tornya meredezett elő, mint
óriási galambducz.</p>
<p>Tul a városon látszott egy kerek, csaknem félgömb alaku hegy
sürű erdővel benőve, annak a lábában lehetett olyas valamit
kivenni, a mi hasonlitott egy régi török várkastély alakjához,
csúcsos kupokkal, hegyesen végződő kuptetőkkel s mentől kevesebb
ablakkal kifelé.</p>
<p>A tatár levett süvegével illő alázatosan mutatott arra:</p>
<p>– Ime kegyelmes uraim, amottan van Mezre vára.</p>
<p>S azzal ugy tett, hogy a mig kezével keletre utalt, a lova fejét
északnak irányozta.</p>
<p>– Megállj! ordita rá haragosan a főtiszt. Miért nem vezetsz
bennünket egyenesen a várnak? Hiszen előttünk a világos járt ut,
mely a városon keresztül egyenesen a kastély felé visz.</p>
<p>– Még sem visz ez oda, méltóságos uram.</p>
<p>A főtiszt kihuzott egy pistolyt nyeregkápájából s megmutatta a
sötétebb végét a tatárnak. <span class="pagenum"><a name="Page_178"
id="Page_178">-178-</a></span></p>
<p>– Te szereted a tréfálózást, de én is szeretem. Nekem tetszenek
a te tréfáid; nem tudom: majd az enyim fog-e neked tetszeni?</p>
<p>A tatár megforditá szépen a lova fejét.</p>
<p>– Én vezetlek uram, a merre jobbnak látod.</p>
<p>A főtiszt inte szemével társának: igy kell ezekkel a ficzkókkal
bánni.</p>
<p>Az ut egyenesen vitt keresztül a városon melynek sárkeritése
mindenfelé beomladozott, s kapubálványai közül csak az egyik állt
még, kifordult küszöbbel.</p>
<p>A ringyrongy házikók külseje csupa sár, a holdvilág itt ott
keresztül villog a hasadékaikon; egyéb világot egyikben sem látni.
Nyomoruság panaszkodik mindenünnen.</p>
<p>Nem telik egy óranegyed bele, midőn a városon áthatolva, oly
közel látják maguk előtt a kastélyt, hogy a homlokzatra irt
alkoráni mondatokat, mikről még nem kopott le az aranyozás, a mint
rájok süt a hold, világosan el lehetne olvasni.</p>
<p>Itt azonban félre áll a kalauz lovával:</p>
<p>– Már most uraim, én hadd menjek hátul, mert tovább nem tudom az
utat.</p>
<p>Alabin ráhuzott egyet tréfás ostorával s sarkantyuba kapva
lovát, maga nyargalt sebesen előre. De mintegy ötven lépés után
hogy rántotta vissza egyszerre a zablát! A kastélyt egy éktelen
hegyszakadék választotta el a várostól, s a lovagok lábai előtt egy
háromszáz lábnyi mély s kétszáz ölnyi széles hegyárok tátongott,
alant tajtékozva zuhogó folyammal.</p>
<p>– Hát hogy szoktak itt által járni? kérdé Alabin,
visszafaroltatva <span class="pagenum"><a name="Page_179" id=
"Page_179">-179-</a></span> lovát a széditő örvény párkányáról.
Nekem ugy tetszik, mintha itt valaha hid lett volna.</p>
<p>– Valóban az volt kegyelmes uram; innen a parttól egész a vár
kapujáig. Négyszáz lépés volt a hosszusága, két terhes szekér
mehetett el rajta egymás mellett, s le nem szakadt egy egész ménes
alatt. Már tizenöt esztendeje, hogy valami rosz ember felgyujtotta
s a vizszinéig leégett; láthatod most is a csonka fekete hidlábakat
ott a viz között. Ez volt a legnagyobb oka Mirza Kobul
elszegényedésének, mert hid nélkül nem hajthatja át méneseit,
gulyáit, csak a bőreiket viheti vásárra, mindene tul marad a
vizen.</p>
<p>Ebből az érdeklé legjobban a kegyelmes urat, hogy hát ők hogy
mennek által?</p>
<p>– Nekünk most már vissza kell kerülnünk, a honnan letértünk
parancsodra s a város felett körüljárva, egy helyütt majd
leszállunk a vizmederbe, s ott keresztül gázolunk rajta, ugy
felkaphatunk a tulsó meredekre.</p>
<p>Az érdemes vezér ugy szeretett volna ezért a mulasztásért
valakire haragudni, ha maga nem lett volna annak az oka, s boszusan
forditá ismét vissza lovát; még egyszer gyanusan visszatekintett a
várra.</p>
<p>– Mintha azok az ablakok ki volnának világítva?</p>
<p>– A holdvilág az uram; felelt a kalauz. Mirza Kobul alszik
ilyenkor már, s nem vesztegeti az olajat.</p>
<p>Azzal koczogtak megint a városon keresztül, vissza az elébb
elhagyott hegyi utra, mely hosszadalmas kanyargások után végre egy
helyütt a patak medréhez vezette le őket. A <span class=
"pagenum"><a name="Page_180" id="Page_180">-180-</a></span> viz
több helyütt a ló szügyéig ért, és a mellett oly sebesen rohant,
hogy képes volt az egész kozákosztályt leverni lábáról. A kalauz
ismerte már jól a helyet s a megjegyzett fák és sziklák utmutatása
mellett feltalálta a csekély medret, a hol veszély nélkül át lehete
usztatni.</p>
<p>– Ez a Mirza Kobul valóban ugy lakik itt, mint egy bezárt
várban: jegyzé meg Alabin. Csak árulással juthatni be a
kastélyába.</p>
<p>Ott a kerek hegy lábánál egy kerülő utra kapaszkodtak fel, mely
eléggé jártnak látszék.</p>
<p>A mint többé nem lehetett eltéveszteni az utat, Alabin
visszabocsátá a tatárt.</p>
<p>– Haza mehetsz, nem kell tovább jönnöd velünk.</p>
<p>Az megköszönte alázatosan az engedelmet s nagy munkát mivelt, a
mig lovát innen is tul is felpofozva, visszafelé tudta forditani.
Sok csihi-puhi után végre megérté a jámbor pára, hogy hazafelé kell
menni s fülét farkát eleresztve, kullogott előrenyujtott nyakkal
ügyetlen lovagja alatt; ki ugy ült rajta, mint a szamáron, két
lábát szinte a szügyére rakta.</p>
<p>A kozák urak kaczagtak rajta, a mig csak láthatták. Nincs több
ilyen ostoba lovas.</p>
<p>Mikor azután az ut kanyarulata elfedte a tatárt szemeik elől,
akkor leszállt az lováról, egyet szoritott lova hevederén, gyorsan
felvetette rá magát, megveregette a paripa nyakát, megsimogatta
serényét, valamit szólt hozzá s azzal büszkén fölemelte délczeg
nyakát a mén, egyet nyeritett nagy örvendő hangon, s azzal szügyébe
vágva fejét, repült, mint a vihar, bátor lovasával <span class=
"pagenum"><a name="Page_181" id="Page_181">-181-</a></span> a
nyaktörő hegyi uton fel és alá: a nedves kő is szikrát hányt
nyomában. A válasz-utnál azonban nem tért arra felé, a honnan
jöttek, hanem azon épületnek tartott, melyet az imént malomnak
hallottunk czimeztetni.</p>
<p>Alabin az alatt a kastély alá érkezett lovas kiséretével.
Valóban nem volt tulzás, a mit a tatár beszélt a kastély felől.
Olyan állapotban volt az, mintha nem csak az üvegtáblákat az
ablakokból adta volna el a tulajdonos, hanem a meszet a falról, és
a fát a kapubálványból s a zsindelyt a tetőről; oly rongyos,
kopott, nyomorult tekintete volt annak. Oldalairól már leszedte az
idő a vakolatot, s még nem volt olyan kegyes, hogy mohot rakott
volna helyébe, az utat körül elrontotta már az időjárás, de még nem
engedte benőni füvel, hanem kengyelvasig érő sárban kell begázolni
a kapu bolthajtásaig, mely még most meg van támasztva egy nagy
fenyőfaszoborral, ha ez elkorhad, nem tudni, ki tesz oda
másikat.</p>
<p>Egy rom az, melyben még most laknak, mely fölött még vitatkozik
a törvényes birtokos és a kisértetes idő.</p>
<p>– Hej! hahó! emberek! ki van ide haza? kiálta Alabin, midőn a
szük bejáráson át a tágas ronda udvarra bejutott.</p>
<p>Valami kellemetlen, visszataszitó volt az egész látványon.</p>
<p>Nagy tágas ablakok, mik ajtónak is megjárnák, szakadozó
rámákkal, mikből esett marhák bőrei lóggnak alá szarvaikkal lefelé;
köröskörül embermagasságra megnőtt paréj és laboda, a mit csak a
bejárások előtt nem hagytak megteremni, a szögletekben összefülledt
széna szalmaboglyák s az udvar közepén <span class=
"pagenum"><a name="Page_182" id="Page_182">-182-</a></span> egy
nagy tócsa, mely világos maradványait viseli annak, hogy nem rég
egy szalmásszekér beledülhetett.</p>
<p>– Ki van idehaza! kiálta Alabin még hangosabban.</p>
<p>E szóra egy hosszu vályógépületből, mely a kastély hátulját
keresztben elzárta, előbujt egy szurtos, czirmos alak, valami
béres-féle ember, s nagy lomhán oda czammogott az uri vendégek elé.
Mondott is valamit; de azt sem hallani, sem érteni nem lehetett,
annyira iparkodott a fogai közül beszélni.</p>
<p>– Hol a gazdád? hol van a Mirza! rivalt rá Alabin.</p>
<p>– Odahátul az akolban. Dünnyögé a béres. Mindjárt elő fog jönni,
hanem most dolga van: egy veszett farkas az éjjel rést csinált a
falon s tizenkét toklyót szétmarczangolt, azt a rést kell
betoldani.</p>
<p>– Hát a kisasszony itthon van-e?</p>
<p>– Az odafenn van a kastélyban.</p>
<p>– No hát mondd meg a Mirzának, hogy majd jöjjön fel utánunk a
kastélyba. A lovainkat pedig helyezd el az istállókba. Van-e
mindnyája számára hely? A legények ott alusznak lovaik mellett, a
lovak nyergelve maradnak. Te Miriám velem jösz fel.</p>
<p>A két főtiszt a kastélyba vezetteté magát, melynek első
lépcsőzete még épen állt, de már a másodikat egy hágcsó pótolta,
melyet a padlástól vettek el. Azon kellett az emeletbe jutni.</p>
<p>A béres egy tágas terembe vezette őket, melynek három ablaka
közül kettő deszkával volt beszegezve s csak a harmadikon volt
üveg. Egy pár rongyos bőrvánkos volt a fal mellé <span class=
"pagenum"><a name="Page_183" id="Page_183">-183-</a></span> téve,
azokra le lehet ülni, mondá a béres, s azzal is biztatta az urakat,
hogy talán akad a háznál egy mécses, azt majd elhozza maga a
kisasszony.</p>
<p>– Tehát lássuk azt a mécset és azt a kisasszonyt.</p>
<p>Bizony jobb volna pedig együtt nem látni mind a kettőt, mert ez
a látvány felülmulja a leggazdagabb phantasia várakozásait is.</p>
<p>A hágcsó fokai ropogtak közeledő léptek alatt. Alabin előkeresé
dolmánya alól félszemüvegét s alig csiptette azt szemöldöke alá,
midőn a meggnyiló ajtón keresztültört a mécssugár s utána a
kisasszony, a ki azt kezében hozta.</p>
<p>– Ventrebleu! sohajta fel az ifju tiszt, két lépést téve hátra
felé.</p>
<p>Ez meglepő alak.</p>
<p>Alig magasabb négy és fél lábnál, mintha valami gonosz kéz a
fejére nyomva összelapitotta volna az egész alakot, feje szélesebb,
mint hosszu, szája szélesen elvonul húsos, kemény ábrázatján, s a
rövid homloktól a szájig alig marad annyi helye a tompa, pisze
orrnak, hogy magát vastag czimpáival elhelyezhesse, bár a sanditó
szemek egyikének nem látszik egyéb hivatása lenni, mint hogy őrt
álljon e nevezetes orr felett, kárpótlásul a másik viszont a háta
mögött levő fülre leskelődik.</p>
<p>Nyaka nem látszik lenni e furcsa lénynek: a két válla mindjárt a
fejéből nőtt ki s kezdetét képezi két módtalan kurta karnak, melyek
széles ujju tenyerekben végződnek, miknek alsó ízeibe veszélyesen
bele van nőve egyegy lószőrből <span class="pagenum"><a name=
"Page_184" id="Page_184">-184-</a></span> font karika gyűrű, s mely
tenyerek, daczára a kivihetetlen rövidségü deréknak, még sem érnek
soha csipőn alul.</p>
<p>A furcsa külsejü alakot még különösebbé teszi az a
pézsmakacsaszerü tipegés, s emeli sajátságait a messzire hallható
szuszogás, melyet nem bir magától megtagadni.</p>
<p>– Hihi… nevet a kisasszony, beállitva a mécscsel, s megpillantva
a két fiatal férfit. Nem szólt nekik, csak nevet, szüntelen feléjök
forditva orczáját. Különösen Alabin látszik tetszését megnyerni,
arra legszivesebben mosolyog. Olyan naiv, olyan kecses, szemérmetes
hunyorgással tekint felé, hogy a fiatal tisztnek kedve volna az
ablakon leugorni előle.</p>
<p>A kisasszony felakasztá a mécset a hosszu rézsodronyra, mely a
falból lecsüngött s azután ismerős bizalommal közeledett
Alabinhoz.</p>
<p>– Szép katonák; milyen szép katonák: bizony szépek, szólt
odalépve hozzá, s vastag tenyerével félig tartózkodva, félig
bizalmasan czirógatta végig a fiatal tiszt egyenruhája prémét.</p>
<p>– Ugy-e messziről jönnek? tudakozódék tovább, egyre szemérmesen
mosolygva, sokáig fognak itt maradni. Ugy-e sokáig itt lesznek?</p>
<p>Már ennél a kérdésnél a keze Alabin karjába volt füzve, ki
megigézve, elbűvölve érzé magát e csodás alak viszás mosolygása,
rémséges enyelgése által.</p>
<p>Az udvariasság tiltá, hogy elutasitsa őt magától, pedig
iszonyodott tőle, mint valami ismeretlen vadállattól, s kezeinek
érintésére minden hajszála felborzadt. <span class=
"pagenum"><a name="Page_185" id="Page_185">-185-</a></span></p>
<p>A kisasszony jónak látta az ifju embereket mindjárt
megismertetni élete történetével s érdekesebb hajlamaival.</p>
<p>– A nagyapám nagyon rosz ember, nem akar engem férhez adni.
Pedig már tizennyolcz esztendős vagyok.</p>
<p>És ennél a szónál véghetetlen naivsággal süté le szemérmes
szemeit, ismét visszapillantva az egyikkel ártatlan alattomossággal
Alabinra, a ki rettegni kezde tőle.</p>
<p>– És aztán hogy járat engem ide haza? Nézze csak micsoda goromba
ruha ez rajtam, tapintsa csak milyen durva; aztán nincsen egyéb
alatta semmi.</p>
<p>Alabin ennek a világnak minden szenteiért hozzá nem ért volna a
kisasszony öltönyéhez ujjaival, ki igen nagy kitüntetést és
bizalmat vélt az által iránta tanusitani, hogy egészen reá
dült.</p>
<p>– Oh az én nagyapám igen irigy ember, folytatá a kisasszony.
Lássa, minden holdtöltén levágatja a hajamat, hogy meg ne nőjjön,
pedig különben igen szép hajam volna, szép puha, mint a selyem,
épen olyan puha, mint az öné, szép idegen.</p>
<p>És ennél a szónál megtapintá Alabin hajfürteit, nagy élvezettel
morzsolgatva azokat ujjai között, mig a tiszt olyasmit érzett,
mintha pókok szaladgálnának végig egész testén.</p>
<p>– Pedig ha a hajamat meghagynák, bolondulna utánam minden ember,
s ezt nagyapám nem akarja, azt kivánja, hogy örökké itthon
maradjak, s neki ne kelljen szolgálót tartani. Ugy-e az nem
igazságos?</p>
<p>Alabin kénytelen volt neki igazat adni, már csak azért is,
<span class="pagenum"><a name="Page_186" id=
"Page_186">-186-</a></span> mert a csudálatos alak ugy
belekapaszkodott a karjába, hogy lehetetlen volt tőle egyik
szögletből a másikba mennie.</p>
<p>A harczos ifju ezer milliom ördögöt utalványozott magában annak
a kegyes pártfogójának, ki neki ezt a kellemetes kalandot szerezte.
Valljon az anyja nem hasonlitott a kisasszonyhoz? Akkor igazán
megérdemelné a tábornok, hogy kalandjával dicsekedjék, mert holmi
eszményi szépségü némberrel gyöngéd viszonyt kezdeni akármely gyáva
ficzkó képes, de liaisonba lépni egy ilyen özönviz előtti
szörnyeteggel, az már igazán kemény természet, s méltán a vitézségi
babérok közé számitható.</p>
<p>Nem sokára ki kelle szabadulnia Alabinnak e gonosz kelepczéből.
A nyikorgó hágcsón ismét nehézkes léptek hallatszottak s a
csikorogva felnyitott ajtón belépett a házi gazda.</p>
<p>Valóban maga volt az Mirza Kobul.</p>
<p>Egy agg férfi, sötét, csaknem cserszinü arczczal, melyet
rendetlen szürke szakál és bajusz nőtt be, csaknem a szemei
alljáig. Szemei olyan sebesen pislognak, mintha vagy nagyon el
volnának gyöngülve, vagy a belső félelmet és izgatottságot akarnák
kifejezni. Az egyik lába rosz lehet az öreg urnak, mert egy kurta
mankóval mindig kénytelen rajta segiteni s azt abból is
gyanithatni, hogy mig a másikra becsületesen csizma van huzva, emez
csak bocskorba van tekergetve. Az egyik kezével tehát, a hányat
lép, annyit kommant a mankójával, a másik kezében pedig egy kurta
korbácscsal ugyan annyit suhint hátra felé, mintha mindig kutyákat
kergetne a lábszáraitól.</p>
<p>Egy nagy hegyes fekete süveg egész a szemöldökéig volt
<span class="pagenum"><a name="Page_187" id=
"Page_187">-187-</a></span> fejébe huzva, a mit ő onnan soha sem
szokott letenni, hihetőleg benne is hált; öltözetének többi része
nem érdemli a leirást. Annyit látni a ködmenén, hogy valaha sok
sujtás lehetett rajta, a mi leszakadozott onnan s most csak a
helyeit látni, a hol barnább maradt a posztó.</p>
<p>A kisasszony, a mint meglátta nagyatyját, szemérmetes
ijedtséggel bujt az ifju hős keblére, mint a ki teljes okot lát
arra, hogy ily helyzetben szégyenkedjék.</p>
<p>Az öreg egyet biczentett a fél lábával, egyet kommantott a
mankóval, egyet csattantott az ostorával és pislantott
számtalant.</p>
<p>– Takarodol innen, te vizi borju te! kiálta rekedt hangon; jó
estét uraim. Pusztulsz innen te dzsínek ivadéka, te medveszülött,
pusztulsz innen mindjárt. Oh oh, méltóságos uram, csipj egyet a
karján és taszitsd el magadtól.</p>
<p>A kisasszony orditott mint egy vadállat s még jobban bele
csimpajkózott a lovagba, vitézi kötelességéül téve annak, hogy már
most védelmezze, ha hirbe jött vele.</p>
<p>– Pusztulsz onnan ocsmány bivalytinó, mégy rögtön almodba
vissza; orditá az öreg, kurta korbácsával szörnyen hadonázva. Vagy
azt akarod, hogy a kutyákat hozzam elő. No, elereszszem a
kutyákat?</p>
<p>Erre a szóra nagyon megrettent a kisasszony s rögtön lefejlett a
lovag nyakából.</p>
<p>– Ne, ne, ne a kutyákat. Hebegé. Inkább elmegyek. Megyek a
vaczokba. Ne hozd a kutyákat; elbújok a szalmába szépen. A kutyákat
el ne ereszd. <span class="pagenum"><a name="Page_188" id=
"Page_188">-188-</a></span></p>
<p>Azzal duzzogva, állati félelemmel jobbra balra tekintgetve
elhagyta a szobát s végig sikoltozott a sötét lépcsőn, a mig
lement; egyik fokán el is botlott s azután ugy gurult le az
utolsóig, ott bömbölt még sok ideig, a hogy megütötte magát.</p>
<p>– Hogy bánhatol oly keményen unokáddal? szólt Alabin az öreghez,
a hogy végre kezet szoritottak, mely alkalommal a Mirza nem tudta
hirtelen, hogy melyikkel szoritsa meg az eléje nyujtott kezet: a
mankóval-e vagy a korbácscsal?</p>
<p>– Nincs más mód uram; rebegé az öreg. Elég keserves dolog ez
nekem. Nem elég, hogy olyan csodává tette a természet; még azon
fölül őrült is. Ugy kell vele bánnom, mint egy harapós ebbel. Ha
nem ütöm, verem, megmarja az embereket. Mikor rá jön a bolondja,
képes szerencsétlenné tenni, a kit megkap. Nem rég egy
öszvérhajcsáromat agyonfojtotta ölelésével. Egy másiknak pedig
leharapta az orrát.</p>
<p>– Teringettét! mormogá Alabin magában: ő sokat tartott az
orrára.</p>
<p>– Ilyenkor irtóztató ereje van. Ihol van ni. Nézzétek uraim a
fogai helyét itt a korbácsom nyelén, a hogy dühében beleharapott,
pedig kovácsolt vasból van; s minden foga meglátszik rajta. Én nem
birok már vele, mert öreg ember vagyok; s ha megrohanja az őrülése,
kénytelen vagyok a kutyáimmal fogatni le. Oh ez keserves élet
uraim.</p>
<p>Szent Vladimir! sohajta magában Alabin, én ugyan szép családba
jutottam, a hol a kisasszony leharapja az ember orrát s a nagyapa
kutyákat uszit az unokájára.</p>
<p>A fiatal tiszt annyira meg volt lepve a folytonosan egymásra
<span class="pagenum"><a name="Page_189" id=
"Page_189">-189-</a></span> következő visszás benyomásoktól, hogy
szóhoz nem birt jönni. Ilyen kiadásban még nem olvasott kisértetes
várak történeteit. Ez gonoszabb volt az éjfélben feljáró lánczos
rémeknél, a mik más tisztességes omladékokban ijesztgetik a halandó
embert.</p>
<p>Az öreg Mirza Kobul beszélhetett előtte félbeszakitatlanul
mindenféle nyomoruságáról, Isten csapásairól, nagy veszteségeiről,
a mennyit akart. A két tiszt csak hallgatta, sőt Alabin annyira
kijött a sodrából, hogy midőn az öreg elpanaszlá, hogy verte el
dohányültetvényeit az idén a jég két izromban, harmadszor hogy
rágták ki a peték, megszánta és saját szivarjaiból megkinálta
egygyel, a mit az öreg mohó örömmel fogadott, csaknem kezet csókolt
érte, mindjárt meg is gyujtotta és ki nem fogyott a
magasztalásából, hogy az milyen pompás valami; milyen jó íze, szaga
és ereje.</p>
<p>Alabin gondolta magában, hogy a ki igy elhálálkodik egy
szivarért, kevés kilátás lehet annál néhány ezer rubelnyi adó
behajtására.</p>
<p>Véget szakitott a beszélgetésnek az érkező juhász, kivel
legelőször beszéltünk, s ki most egy széles kétfülü fatálat hozot
nagy czipelve, mely tele volt párolgó pörkölt hussal. Elég lett
volna az husz éhes kozáknak.</p>
<p>Azt letette a szoba közepén a földre, ugyanoda rakott görbe
késeket is, miket megtörült szépen a szűre ujjában.</p>
<p>– Tessék uraim; kinálkozék az öreg ur. Üljünk vacsorához. Nagyon
jó, finom toklyóhus, paprikás lében.</p>
<p>– Tóklyóhus ugy-e? kérdé Alabin. <span class="pagenum"><a name=
"Page_190" id="Page_190">-190-</a></span></p>
<p>– Igenis szolgálatodra. Szép kövér falatok. Kilenczet apritattam
fel nekünk és a kozák uraknak. Együnk uraim.</p>
<p>– Köszönöm. Monda Alabin, nem vagyok éhes.</p>
<p>Gondolta magában: a veszett farkas összetépte a toklyóidat, nem
eszem nálad toklyóhust pörkölve a héten.</p>
<p>Miriám azonban nem jött erre a gondolatra, hanem neki ült a
Mirzával együtt a pogányul megpaprikázott eledelnek, s a hascsikaró
bornak, melyet kupában állitának mellé, s részvevő tanuja volt azon
pusztitásnak, a mit az öreg az ételben elkövetett. Látszott a
jámboron, hogy használni akarja a ritka alkalmat, melyben saját
házánál kedvére jóllakhatik.</p>
<p>Alabin végig nézte a vacsorát, mert egyéb nem következett s
előre elhatározta magában, hogy ha neki Miriám kilenczed napra
panaszkodni kezd, hogy irtózik a viztől, minden tanakodás nélkül
főbe lövi.</p>
<p>– Már most nyugodjatok békével uraim, szólt a Mirza, felkelve
helyéből. Ezuttal mind a két lábára biczegett. Mindjárt küldök be
pakróczokat, abból igen jó ágyat csinálhattok magatoknak. Fölséges
pakróczok, én magam szövöm. Az egész környéken nincs párjuk
jóságra. Egyet majd ajándékba adok mind kettőtöknek, azért a jó
szivarért, azért a pompás jó szivarért.</p>
<p>Azzal eltántorgott a Mirza, s nagy dörmögésébe került, a mig a
rozzant lépcsőn le tudott mászni. Néha jajgatott, néha káromkodott,
utoljára danolt.</p>
<p>Alabin furcsán csóválta fejét.</p>
<p>– Ez az öreg valósággal nem tetteti magát, monda Miriámnak. Ez a
szegénység, ez a nyomor nem lehet tettetés, <span class=
"pagenum"><a name="Page_191" id="Page_191">-191-</a></span> hanem
valódi megszokott állapot nála; hogy eszik, ha hozzájut, s hogy
dicséri a pakróczait! Azt a ködment talán azóta mindig viseli,
mióta Krimiából elűzték a khámokat.</p>
<p>– Ugy hiszem, szólt Miriám kaczagva, hogy ezzel a kalanddal
tökéletesen jól vagy lakva.</p>
<p>– Egyébbel ugy sem laktam jól; viszonza Alabin. Szerencsém, hogy
Szimferopolban jól ebédeltünk. Megjárom, ha étvágyamat a Mezre vári
lakomára tartogatom.</p>
<p>– Csitt! megint jön valaki.</p>
<p>Az elébbeni juhász hozta a pakróczokat.</p>
<p>A minőket nálunk a felvidéki atyafiak készitenek. Volt miért
dicsekedni az öregnek.</p>
<p>– Legalább nyugodalmasan fogok aludni, tréfálózék Alabin,
megvetve pakróczából az ágyát; mert a gyomromat ugyan nem terheltem
meg.</p>
<p>Akkor azonban nagyon csalatkozott, a mikor azt mondta, hogy
nyugodtan fog aludni, mert alig hunyta be a szemeit, a midőn az
alattuk levő szobában irtózatos orditozás támad, a mitől ha
tetszhalott lett volna is, fel kelle ébrednie. A kisasszonyra
rájött a düh órája, s azt verte az öregapja. Hallatszott a korbács
csattogása és a bömbölés utána, a minőt csak egy bántalmazott
fenevad képes támasztani, az öreg szitkozódott, a kisasszony
sikoltozott s verte magát a padlathoz; az öreg nem birt vele, el is
rekedt már az orditásban, a leány megfogta a kezében az ostort, s
az öreg egyre kiálta: „nem ereszted el? nem ereszted el?“</p>
<p>A vendégek szobája közvetlen fölöttük volt, ugy hogy
<span class="pagenum"><a name="Page_192" id=
"Page_192">-192-</a></span> minden hangját e rémséges jelenetnek
meg kelle hallaniok.</p>
<p>Azt is ki lehetett venni, hogy végre az öreg otthagyta a
kisasszony kezében korbácsát s kiment a szobából, rázárva az ajtót.
A kisasszony ekkor elkezdett dörömbözni az ajtón kézzel, lábbal, s
valami széket vagy asztalt vagdalni a falakhoz. Mintha egy legio
ördög hányt vetett volna odabenn mindent halomra.</p>
<p>Pillanat mulva tompa kutyaugatás hallatszott kivülről. Az öreg
jön vissza, hozza a komondorokat. A leány hallja a közelgő ebek
orditását a szobában, s elkezd vadul sikoltozni, semmi emberi
hanghoz nem hasonlitó süvöltéssel. A kutyák már az ajtó előtt
vannak. A dühödt némber vad erővel veti vállait az ajtónak, nem
engedi azt kinyitni. Az öreg fejszével döngeti az ajtót kivülről; a
kutyák csaholnak, vonitanak s dühödten kaparják a küszöböt. Az ajtó
recseg, ropog; az őrült leány ugy sikoltoz!</p>
<p>– Miriám! ordit végre Alabin, felszökve helyéből. Eredj,
nyergeltess rögtön. Egy óráig sem maradok ebben a veszettek
barlangjában. Hiszen már eddig is meg vagyok dühödve, hogy kedvem
volna fejjel rohanni a falnak. Üljön lóra a legénység rögtön;
megyünk vissza a városba; inkább azokban a földalatti gunyhókban
hálok, a kecskékkel egy szobákban, mint ebben a kastélyban.</p>
<p>Miriám is azon a véleményen volt. A két fiatal tiszt nem várta
be, mint rohannak a szelindekek a kisasszonyra s hogy fogják őt
majd leküzdeni; hanem sietett ki a szobából nyakra-főre.
<span class="pagenum"><a name="Page_193" id=
"Page_193">-193-</a></span></p>
<p>– Inkább bekeritett sánczot ostromlok lóháton, monda Alabin
siettében, inkább kereszttüzben állok két óra hosszat, inkább
szolgálok három esztendőt Siberiában, mint hogy itt várjam be a
reggelt.</p>
<p>Egy pillanat mulva lóháton ültek valamennyien s sebtében tudtára
adva a juhásznak, hogy holnap korán reggel keresse fel őket maga a
Mirza, visszatértek a holdvilágnál az átellenben fekvő városba, s
ott késő éjjel felverték a lakosokat, bekvártélyozva magukat, a
hogy lehetett. Alabinnak és Miriámnak szerencséjük volt egy örmény
szatócshoz juthatni, a ki azzal lepé meg őket, hogy töltött
párnákra fekteté, a mik egyébiránt ha lószőr helyett lópatkóval
lettek volna is töltve, még is édesdeden aludtak volna azokon a
mezrevári éjszaka után.</p>
<p>Másnap korán reggel talpon volt Alabin s maga elé hivatva
házigazdáját, egy becsületes diófaszinü, emberségtudó örményt,
elmondá előtte mult éjszakai viszontagságait röviden, a mire az
örmény csak annyit mondogatott, hogy biz az ugy van: ugy látszott
rajta, hogy a halott dolgok épen nem lepik meg.</p>
<p>– Már most édes Hajbakut (mert ez volt neve az örménynek), láss
el bennünket minden szükségessel. Nekünk itt kell maradnunk, mig az
adót a Mirzától be nem hajtottuk egészen; a költségek mind a
kormányzóság rovására mennek, s az ő kedvéért mi nem akarunk
kuczorogni. Van-e jó borod?</p>
<p>– Nincs.</p>
<p>– Hát kávéd?</p>
<p>– Kávém? ugy hiszem, hogy az sincs. <span class=
"pagenum"><a name="Page_194" id="Page_194">-194-</a></span></p>
<p>– Theád csak van?</p>
<p>– De már az volt, hanem elfogyott.</p>
<p>– Egy szóval semmid sincs. Nem is kérdezem tovább; hanem itt van
ötven rubel. Már most lesz ugy-e?</p>
<p>– Hozatok uram Simferopolból. Mert ebben a városban semmi sem
kapható egyéb, mint toklyóhus.</p>
<p>– Köszönöm. Azt pedig semmi alakban sem akarom látni. Hanem az
iszonyu ideig fog tartani, mig Simferopolból valamit elhoznak.</p>
<p>– Segithetünk rajta uram. Egy tatárt felfogadunk, hogy fél nap
alatt oda és vissza lovagoljon. Nem kerül sokkal többe, csak a lova
árát kell megtéritenünk, mert azt oda és vissza agyonnyargalja.</p>
<p>– Ráállok. Nyilt számvetést adok.</p>
<p>(Ez órától fogva minden jónak bővében voltak a derék urak, s ha
valamelyiknek elfogytak a szivarai, csak inte a gazdának, hogy
nyargaljon egy tatár Simferopolba. Az pedig mindig belekerült egy
lóba.)</p>
<p>A házi gazdával rendbe hozva dolgát, parancsot adott Alabin,
hogy a Mirzát idézzék elé szaporán.</p>
<p>Az öreget már utban találták az érte küldöttek s siettek vele
vissza Alabinhoz.</p>
<p>A főtiszt mindenkit kiküldött Miriámon kivül a szobából, s midőn
hármukra maradtak, elkezdé az öregnek.</p>
<p>– Tudod-e azt derék Mirza, hogy miért küldettem én e
városba?</p>
<p>– Nem tudom uram. Tán csak nem vétettem valamit? <span class=
"pagenum"><a name="Page_195" id="Page_195">-195-</a></span></p>
<p>– Igenis hogy vétettél. Tiz esztendő óta nem fizetted az
adót.</p>
<p>– Mitől fizessem azt uram? Házam nyakamba szakad, földeim
parlagon hevernek, gulyáim nyakamra vesznek, mert takarmányt nem
vihetek át a vizen, hidam leégvén, sem el nem adhatom őket, mert
nem tudom átverni a vizen. A mi ingó-bingóm volt, fel-ettem;
elfizettem adósságba; jobbágyaim nem nekem fizetik többé a
füstpénzt; én vagyok a koldus, nem az, a ki az utfélre kiáll
hegedülni, mert ha végig járom az egész kerület valamennyi
örményét, egy sem ád annyi zálogot egész jószágomra, a mennyivel a
cselédjeimet kifizessem. Azt sem kérdem tőled uram, száz dénárt
akarsz-e rajtam megvenni, avagy ezeret, hanem átadom a kulcsaimat,
a házam, pinczém és pajtáim kulcsait, keress fel mindent és ha
találsz bennök valamit, kérlek adj nekem is belőle.</p>
<p>– De hiszen atyádnak roppant kincsei voltak, hová lettek?</p>
<p>– Én is azt hiszem uram, hogy voltak; bizonyosan elásta valahol.
Lesem is minden ujhold éjszakáján, hogy majd valahol felveti magát
a tűz, de még eddig nem akadtam rá.</p>
<p>Alabin boszus kezdett lenni.</p>
<p>– De valamidnek csak kell lenni, hát miből élsz?</p>
<p>– Nincs egyebem, mint méneseim és gulyáim.</p>
<p>– No hát lefoglaljuk a méneseidet és gulyáidat.</p>
<p>Miriám közbeszólt:</p>
<p>– Hová leszünk azokkal? Hogy hajtunk el egy vad ménest azon az
uton, a melyen ide jöttünk?</p>
<p>Alabin büszkén nézte végig alárendelt társát. <span class=
"pagenum"><a name="Page_196" id="Page_196">-196-</a></span></p>
<p>– Majd tudom én, hogy mit fogok velök csinálni? Miriám vezettesd
el magadat Mirza Kobul méneséig. Vidd el magaddal az örményt.
Válaszszon ő ki kétszázat a Mirza lovaiból. Ha nincs egyebe, mint
lova, el kell hajtani lovait; de a parancsnak teljesítve kell lenni
és ha nem volna egyebe, mint a vasszegek a háztetőjén, kiszedetném
azokat és elvinném annak, a ki ide küldött. A parancs szent, s itt
elnézésnek, kegyelmezésnek nincsen helye. Tudatom egy uttal, hogy
ha szükséges leend, én erőhatalmat is használhatok.</p>
<p>E kemény parancsszó után nem volt mit beszélni amazoknak. Miriám
felkötötte kardját, Mirza megcsinálta a négyes szálámot s Hajbakut
gazda is elévezetvén hátas öszvérét, mind a hárman megindultak
egymás sorjába a többször emlegetett malom felé, odáig egyik sem
szólt a másikhoz egy szót is. Ott a Mirza bekopogtatott a zárt
kapun ostora nyelével. A belül vaspántokkal bélelt kapu nagy
nyikorogva tárult fel előttük, s azután ismét összecsukódott. Akkor
leszökött a lováról a Mirza még pedig minden sántitás nélkül; utána
Miriám, Hajbakut is kirugta maga alul szamarát s a mint szemközt
álltak egymással, a kapu belevén zárva hátuk mögött, elkezdett
kaczagni mind a három férfi olyan édes hahotával, hogy a könyeik
csorogtak bele.</p>
<p>És megszoritgaták egymás kezét és ujra kezdték a kaczagást. Még
azután is kitört belőlök, a hogy egy hosszu csigalépcsőn felmentek
a malom-épületbe. Még onnan is hangzott alá a nevetésük.</p>
<hr class="chap" />
<p><span class="pagenum"><a name="Page_197" id=
"Page_197">-197-</a></span></p>
<h3>III.<br />
SZENDERELI.</h3>
<p>A malom előre hátra keringelő gépezetét nehány pillanatra
megállitották. Kinek jönne az a gondolat a fejébe, hogy ezeken az
egymást kergető küllőkön, korongokon keresztül mászkáljon s a nagy
lapátos kerék mellett átbujva annak a tengelye mögött keresse az
ajtót, mely a sziklából előrohanó viz járásához vezet?</p>
<p>Egy-egy fáklyát vett kezébe mind a három férfi s a Mirzától
vezetve az imént leirt utat követték.</p>
<p>A fáklyafénynél egy hosszu tekervényes ut nyilt előttük, melyen
csak egyesével lehetett végig haladni: mindenütt szilárd pallókon
jártak, mik alatt a földalatti viz zuhogott.</p>
<p>– Ugy-e bár? szólt a Mirza, ha e pallókat felszednők, nem igen
lehetne ezen az uton járni senkinek.</p>
<p>– Aligha, szólt Miriám, igy is aggodalmasan lépegetve a
deszkákon, miket az alattuk tomboló ár folytonos reszketésben
tartott.</p>
<p>– Pedig még hátra van a java, szólt a Mirza. Nem sokára egy nagy
tágas amphitheatrum alá értek, melynek roppant boltozatát a fáklyák
fénye be nem érte. Az ut itt egy magas sziklai karzatra vitt fel,
melynek száz lábnyi magasából letekintve, az egész fenék egy nagy
vizmedenczének tünt fel, mely keskeny zsilipen ereszté alá a vizet
a malomra.</p>
<p>– Ha a zsilipeket mind felvonnánk s a tulsó oldalon, a hol a
hegyet megkerülő folyam egyik ága a sziklák alá szakad,
<span class="pagenum"><a name="Page_198" id=
"Page_198">-198-</a></span> az egész folyamot elrekesztjük, akkor
ugy megtölti a viz az egész utat, hogy még gondolattal sem lehet
rajta keresztül jönni. Érted-e Miriám?</p>
<p>– Hogy ne érteném? Hiszen én adtam rá a legelső eszmét. Hanem
jól van keresztül vive, nagyon jól.</p>
<p>Az ut mindig feljebb vitt; végre egy aknakút torkolatához értek,
melynek nyilásán át, mint valami négyszegletü hold a sötétben
világitott le a távoli ég.</p>
<p>– Ez akna már azóta készült, hogy én innen elmentem, szólt
Miriám.</p>
<p>– Igen. A kivülről felvezető utat lerontattam egészen, s most
ezen járunk fel s alá.</p>
<p>A feljárás maga is méltó volt a megemlitésre. A magasból lefüggő
erős vassodronyon bivalybőrből készült csónok volt akasztva; a
három férfi beleült; a Mirza megrántott egy vékony zsineget, mely
odafenn csengetyűvel adott jelt, s erre gyorsan megindult a csónak
velük, tiz percz mulva az akna felső nyilásán értek ki.</p>
<p>Egy nagy szárazmalom gépezete eszközlé e bányaszerü feljárást,
melyet lovak hajtottak. A mint annak ajtaján kiléptek a szabadba; a
Mirza megragadta a Miriám kezét, büszke mosolygással tekintve annak
arczába, mintha azt mondaná neki: állj meg elébb és bámuld ki
magadat!</p>
<p>És valóban Miriám oly meglepetést, oly csudálkozást mutatott
arczulatán, melyet csak az előtte fekvő látvány igazolhat.</p>
<p>Az a hegy, mely alulról tekintve egy nagy félgömbnek látszott,
fenn sima rónává volt lemetszve, melynek hat, hét ezer <span class=
"pagenum"><a name="Page_199" id="Page_199">-199-</a></span> holdnyi
területét a legbujább növényzet takarta. Egész nagy táblákban a még
le nem aratott kövér búzatermés hullámzott, körül hosszu kazalokban
állt már a begyüjtött széna, s gyönyörü gyümölcsös kertek lombozata
árulá el magát változatos szineivel. A tér közepén állt a zöld
márványból épült kastély, olaszos tetőzetén körüllehetett járni, s
mindenütt nagy keleti virágok ékesiték az oszlopokat és a korlátok
díszvedreit.</p>
<p>A kastély előtt széles tó terült, melynek apró csatornáin át egy
óra alatt az egész több ezer holdnyi tért meg lehetett öntözni,
hogy a szétárasztott viz a hegy oldalain csurgott alá.</p>
<p>A hegy oldalait fedő roppant bükk erdőség láthatlanná tevé
minden oldalról e csodálatos kis paradicsomot, melyben ugy virult,
ugy bújálkodott minden növényzet; a hegy talapja köröskörül ezer
lábnyi meredek sziklafalon végződik, mely a Jura hegyek felé
mindinkább magasabb lesz, s tulsó oldalán közel kétezer lábnyi
szédelgős mértéket ér el, s a hol leglejtősebb, ott egy rohanó
hegyi folyam által van megvédve, melynek egy része a szikla alatti
nyiláson beömlik s keresztülfolyik az egész hegy alatt.</p>
<p>– Nyolcz év óta nem láttam ezt a helyet, szólt Miriám, egész
csoda, a mit azóta véghez vittél rajta.</p>
<p>– A természet és a szorgalom csodája, Miriám. Tudod, milyen
szürke, terméketlen lávaföld ez, a hol most állunk, a fű nem akart
megteremni rajta. Egyszer olvastam a guanoról, mely ezredévek előtt
madárlakta szigeteken felhalmozódott s mely oly bámulatos erőt tud
adni az elgyöngült földnek. Van egy mély barlangja e hegynek,
melyben hasonló guánót találni. <span class="pagenum"><a name=
"Page_200" id="Page_200">-200-</a></span> Mi alkotta azt? Azok a
piczi-piczi kis repkedő állatkák, a mik csak éjszaka jönnek elő
odvaikból, a kis denevérek. Millió és millió lakik itt alattunk.
Nagy hordókban felvonattam a koromfekete anyagot, szétterittetém a
hegytetőn, első évben olyan dudva termett utána elvetett
gabonámból, hogy magam sem látszottam ki belőle. Nem tesz semmit,
mondám. Azon zölden alászántattam a dudvát vetésestől s második
évben ujra bevetettem. Nézd milyen buza terem itt most.</p>
<p>Az öreg Mirza gyönyörüséggel morzsolt tenyerébe egy kalászt,
milyen piros szemek, milyen nehéz, tömött, érczes magok! A három
férfi egymás markába töltögette azt bámulva.</p>
<p>– Ez a tó itt alulról kapja vizét, hajtó gépezetén át, minő a
tűzi fecskendőké, mikor nincs eső, megnyitom zsilipjeit s meg van
öntözve az egész tér. Négy éves fa nálam nagyobb, mint másutt a
tiszenkét esztendős. Woronzoff herczeg három milliót költött hires
kertjére s még nem evett belőle három gyümölcsöt; nálam már a
tulkokat hizlalják a fölösleggel, s egész szeszgyárt foglalkodtat a
hulladék. Egy szóval édes fiam Miriám, azt látod, hogy ezen a
helyen, ha husz esztendeig és tovább is körülkeritve tartana
bennünket egy hadsereg, még sem éheztetne ki soha, s odaállithatná
ágyuit és várait, még sem nevezhetne bennünket magáénak.</p>
<p>A három férfi megszoritá egymás kezét s abból látszott, hogy
mind a hárman értik egymást.</p>
<p>– Óh igen. Az egész világot elfoglalhatja a moszkó, nyakára
hághat minden nemzetnek, de ez a hely az egyik bükkfától a másikig
soha sem lesz az övé. Furcsa gondolat az tőlem, <span class=
"pagenum"><a name="Page_201" id="Page_201">-201-</a></span> csak
egy bolond tatár fejében keletkezhetett, de én nekem tetszik az,
hogy ide, a teste közepébe növelhetek neki egy idegen élő tetemet,
mely neki örökké fájjon, melyről mindig megérezze, mikor következik
rosz idő, és mit soha ki ne vághasson onnan.</p>
<p>– Óh ez nekünk is kedves eszme, sóhajta fel Miriám; csak egy
pont ez, de olyan pont, a minél nekik mindig meg kell állaniok s a
honnét mi mindig ujra kezdhetjük.</p>
<p>– Hogy ne esnék az jól, monda az örmény, összeérő szemöldeit még
összébb huzva, hogy egy helyet találhatunk, akármilyen kicsikét, a
miről elmondhatjuk: ez még a mi régi országunkból való! a hol a
régi templomban megtaláljuk a régi oltárt, a muzulmán a maga
mecsetjét, és a római hitü a maga evangeliumát, mint a hogy volt
Shahin idejében.</p>
<p>Shahin nevére mind a három férfi elkomorult; mintha ketté vágták
volna kedvét; hallgatva mentek egymás után; későre szólalt meg a
Mirza:</p>
<p>– Igaz-e Miriám, hogy Shahin fiának neje protestáns?</p>
<p>– Való. Angol nőt vett el, s leányát is e hiten neveli,
titokban.</p>
<p>– Különös; monda az öreg. A Giráj-család utolsó fejedelmének
leánya protestáns.</p>
<p>Azután kis idő mulva egy szabad dombocskánál megállt.</p>
<p>– Jövő évre e helyen csillagos templomot épittetek. Legyen hol
imádkozni Giráj leányának.</p>
<p>Ez alatt a kastély kapujához értek a férfiak.</p>
<p>Kivül egyszerű épületnek látszott a kastély, a falaira
alkalmazott <span class="pagenum"><a name="Page_202" id=
"Page_202">-202-</a></span> zöld márvány különösen alkalmatos volt
arra, hogy annak jelentéktelen külsőt kölcsönözzön. De belépve, ah
ott a bámulattól kellett elállni a szemnek! az egész udvar felőli
rész fehér márványoszlopoktól volt emelve, miknek karcsu derekait
csudaszép virágok ölelték kúszó indáikkal, ragyogó szinezetökkel
pompás ellentétet képezve az ezüst erkélyrácsozatokkal, miknek
rostélyzatán pajkosan keresztül-kasul bujkáltak. A természet és a
művészet pompája mindenütt, a porczellán virágveder s a benne nyiló
keleti növény egymással versenyez gyönyörü szinekkel, a lépcsőket
fedő nehéz szőnyeg messziről virágos kertnek látszik, a padlat
mozaikját a színes ablakok világa eleveníti s a szobák falai
gyöngyházzal és lazúros kövekkel vannak kirakva, mik közt eleven
czifrázatot képeznek a veres kláris arabeszkek, miket képes a szem
a nagy keleti virágok csüngő vérpiros fürteivel
összetéveszteni.</p>
<p>A virágok tereméből cizelirozott arany lapozatu ajtón át nyilik
a szökőkút tereme. Közepén alabástrom medenczéből, zománczos
tengeri csigák halmaza közül ugrik fel a padlatig a mesterséges
vízsugár; a teremben száz meg száz szelid madár repked szabadon, s
leleszáll csevegni, énekelni a jázmin bokrok közé.</p>
<p>A mint a három férfi belépett, egy madárka, egy piczi, sárga
tollu énekes, nagy örvendve szállt Miriám vállára, s ott mindenféle
kedves bohósággal tanusitá örömét, tollát borzongatá, orczáját
csipkedé, mintha fülébe akarna sugdosni.</p>
<p>– Látod, megismert! szólt a Mirza, és ugy örült neki.</p>
<p>– Hát ő rám fog-e ismerni? sóhajta Miriám, kezével a
<span class="pagenum"><a name="Page_203" id=
"Page_203">-203-</a></span> kedves madárkához nyulva, mire az ujja
hegyére repült s ugy ugrált egyik ujjáról a másikra.</p>
<p>A teremben két férfi volt jelen, a kik a Mirzához lépve, annak
kezét sziveikhez, ajkaikhoz érteték.</p>
<p>A Mirza Miriámra mutatott, mire őt szintén azon tisztelettel
fogadták s azután hátrább vonulva az örménynyel szoritának
kezet.</p>
<p>Mindkét férfit ismerjük már; az egyik a csárdai csapláros, a
másik a fiatal csikós, kit az öregebb előre küldött. Most mind a
kettő délczeg nemzeti öltözetet visel, hosszu, alól hasitott
virágos selyem kabátot, apró zsinórzattal, azon felül kurta dereku
posztó dolmányt, mely szabadon hagyja a mellet és nyakat. Az
öregebb hajzata most nincsen elől két csimbókba kötve, hanem le van
eresztve szépen két felől a vállaira göndör fürtökben. Olyan
tisztes, olyan daliás tekintete van igy.</p>
<p>– Szobájában van Szendereli? kérdé az öregebbtől a Mirza.</p>
<p>– Énekelni hallottam az elébb, mielőtt jöttetek.</p>
<p>– Itt van már Dzsula?</p>
<p>– Előttetek egy órával érkezett meg.</p>
<p>A csárdás mosolygott és a többiek is mind osztották jó kedvét, a
minek okát egy be nem avatott idegen aligha sejtené.</p>
<p>– Nem beszélt a tegnapi kalandról? kérdé Kobul.</p>
<p>– Csak egy pár szót, de megigérte, hogy halálra fog nevettetni
bennünket ebéd felett.</p>
<p>– Hát felőlem nem árulkodott odabenn? tudakozá Miriám.</p>
<p>– Aligha nem, mert az imént, hogy itt keresztül ment,
<span class="pagenum"><a name="Page_204" id=
"Page_204">-204-</a></span> azt mondá, hogy már harmadszor
öltözteti kisasszonyát ujra, ki ma nagyon szép akar lenni. Ez
aligha te érted nincsen.</p>
<p>– Köszönöm, sugá Miriám. Azon perczben jött kivülről az, a kit
Dzsulának neveztek.</p>
<p>A mezrevári törpe szörny, a férfiüldöző kisasszony, kit az
öregapja, a vén Mirza éjnek idején kutyákkal fogat le: az lépett
be.</p>
<p>A fején hozott egy nagy ezüst korsót, mintha az által magasabb
lenne, s a mint meglátta a most érkezett férfiakat, letette azt
onnan, s odafutva a Mirzához kezet csókolt neki és azután egygyel
többen voltak vele, a kik nem tudták magukat a kaczagástól
tartóztatni.</p>
<p>Miriám átölelé széles derekát s nevetve kérdezé:</p>
<p>– Hogy vagy te szép kisasszony? te férfiüldöző kisasszony?</p>
<p>– No csak hagyj békét hadnagyocskám. Szabódék a kecses alak, ne
ölelgess még. Engedj elébb átváltoznom, nem látod, hogy most viszem
a bűvös vizet, a mivel ha megmosdottam, olyan leszek, mint a
tündér, mint a hamupepejkéből lett istenasszony. Majd szólok, ha
átváltoztam.</p>
<p>Azzal nevetve kapta fel korsóját s olyan furcsa torzképpel
ajánlotta magát, hogy az embernek kedve lett volna megcsókolni
érte.</p>
<p>– Néha olyan csunya, hogy az ember belészeret, monda a Mirza, és
a többiek azt mondták, hogy igaza van.</p>
<p>Nehány percz mulva hallatszott a szörnyeteg szava:</p>
<p>– Jöhettek. Elébb csak te jöjj, Miriám. <span class=
"pagenum"><a name="Page_205" id="Page_205">-205-</a></span></p>
<p>Az ifju belépett a nyitott ajtón s nem birt odább menni szive
dobogása miatt.</p>
<p>A nehéz virágos függöny félre vonult, s ott állt előtte –
Szendereli.</p>
<p>Gyönyörü szép tünemény ebből a világból!</p>
<p>Fekete két nagy szeme olyan két sötét örvény, a mibe az ember
lelke beleszédülhet, elveszhet, elhalhat; de édes piros ajkain
azután ismét feléledhet, feltámadhat. Orczáját csak ugy nézheted,
ha nem mosolyog, mert hogy ha mosolyog, akkor megvakultál,
elvesztél, szerelembe estél; ki huz ki belőle! Ha csak az ő fehér
kezei nem? Pedig ha e fehér kezet megszoritod, akkor vagy még csak
megrontva, akkor szeretnéd azt soha el nem ereszteni, szeretnél
örökre foglya maradni, szeretnél meghalni és oda temetkezni pihegő
keblére.</p>
<p>– Hol jártál oly régen Miriám? kérdé a legédesebb, a
legkedvesebb hangon a szép földi tündér s ugy találta, hogy neki
kellett az ifjuhoz közelebb lépni s neki kellett a szót megkezdeni
és kezét megfogni.</p>
<p>A fiatal ember az által is üdvezülni hitte magát, ha e szép,
gyönge bársonykezecskét ajkaihoz szorithatja. – Ej, mint lehetsz
magadhoz oly kegyetlen, hogy csak a kezét csókolod meg, midőn ő
ajkait is nyujtja eléd.</p>
<p>A félrevont függöny mellől a jó bohó Dzsula furcsa ábrázatja
vigyorog az ifju szeretőkre, s kaczagva szól Miriámhoz:</p>
<p>– Ugy-e szép vagyok én ebben az alakban? Ugy-e most nem
szaladtok el éjnek éjszakáján Mirza Kobul kisasszonya elől?
<span class="pagenum"><a name="Page_206" id=
"Page_206">-206-</a></span></p>
<p>Szendereli mosolyogva veregeti meg a furcsa leányzó széles
vigyorgó pofáját, ki rikácsoló szóval kiabálja be a többi férfiakat
is, hogy jöjjenek csak, nézzék, milyen szép ő tegnap óta!</p>
<p>A férfiak elragadtatott gyönyörrel hagyják szemeiket nyugodni a
piruló Szendereli tündéri arczán, termetén, ki Miriám kezét nem
akarja elbocsátani magáéból s azt szeretné, hogy ha az is ugy tudna
örülni, mint ő.</p>
<p>– Hát én reám senki sem néz, zúgolódék a derék Dzsula. Hát ez a
hála, a miért én idegenek előtt a kisasszony vagyok, hogy most fel
sem vesztek, csak őtet nézitek; pedig ha elébb én reám néznétek,
akkor tudnátok csak, milyen szép az én másik alakom, a ki amott
áll.</p>
<p>– Hagyd azt a beszédet Dzsula; szólt közbe a Mirza. Te magad sem
tudod, hogy miben áll a te kedvességed. Én mondhatom, hogy ismerek
egy fiatal embert, a ki tégedet bizony szeret, s midőn kisasszonyod
férhez megy, te másik kisasszony szintén elmégy ahoz, a ki téged
ohajt.</p>
<p>– Ugyan ki volna az? kaczagott a tréfás szörnyeteg. Tán csak nem
te Kuván?</p>
<p>Azzal megtaszitá széles tenyerével azt a fiatal embert, a kit mi
csikósnak ismerünk; az restellette magát nagyon, és komoly arczot
csinált.</p>
<p>– Akkor olyan csúfnak kellene lenned, mint én vagyok, monda
Dzsula. Már én hozzám való férfit nem kapok a tatárok között.</p>
<p>– Az nem igaz; szólt Szendereli közbe; te nem vagy rút; én
örömestebb látlak, mint száz meg száz embert. <span class=
"pagenum"><a name="Page_207" id="Page_207">-207-</a></span></p>
<p>– Ugy van, ugy, álliták a jelenlevők mind, bizonyitva ki ezt, ki
amazt, hogy miért kedves és szeretetreméltó Dzsula, min az
kimondhatlan jó ízüen kaczagott.</p>
<p>– De iszen volna csak itt az a tegnap esti orosztiszt, majd
megmondaná az, milyen kedves vagyok? hogy huzódott tőlem, hogy
kékült, zöldült, mikor igy a szemébe mosolyogtam; majd a hideg
törte ki, a mint ráborultam a keblére, s felállt minden haja szála
a kezem alatt, a hogy a fejét kezdtem simogatni. Ugyan festessétek
le arczképemet számára.</p>
<p>– Mást vélt helyetted találni; szólt Miriám. Nekem az egész uton
kellett hallanom ábrándjait Mezre-vár csodaszép urnőjéről. Ha tudta
volna, hogy ilyenkor milyen közel áll egy-egy késdöféhez!</p>
<p>A csodaszép urnő hálateljesen szoritá meg Miriám kezét s
megengedé neki, hogy lábaihoz üljön és fejét térdére nyugtassa.</p>
<p>A három férfi is letelepedett melléjök, a puszta szőnyegre ülve,
ősi tamerláni szokás szerint, csak Szendereli ült magas karszékben
közöttük, mint egy királyné.</p>
<p>A szolgák, fényes, paszományos ruhákban ételt és italt hordtak
elé, gazdagon aranyozott ezüst edényekben, kövekkel kirakott arany
serlegekben; az ember nem tudta, hogy melyiket bámulja inkább? a
gyönyörü keleti gyümölcsöket, a taréjos, aranyfarku sült
madarakat-e vagy a tálakat, miken azok fel vannak rakva? vagy a
szép urnőt, a ki azokkal kinálkozik?</p>
<p>Dzsula pedig egy hegedűt hozott elő s mig a többiek
vendégeskedtek, <span class="pagenum"><a name="Page_208" id=
"Page_208">-208-</a></span> elkezdte azokat a csöndes bús
dallamokat hangoztatni, a miktől a keleti faj vére ugy
felháborodik, ugy kivánkozik vissza a multba; a nagy poharazásban a
vén Mirza is neki kezdett keseredni; a lakoma vége felé arra kérte
unokáját, hogy kedvencz nemzeti dalát énekelje el neki, melyre az a
legkellemesebb tremoloval elkezdé az ismeretes buzditó
tatárdalt:</p>
<div class="poem">
<div class="stanza"><span class="i0">„Alszik a két vitéz künn a
zöld mezőben.<br /></span> <span class="i0">Egyik a sír alatt,
másik a sír felett.<br /></span> <span class="i0">Egyik azt
álmodja: jó volna meghalni;<br /></span> <span class="i0">Másik azt
álmodja: jó volna fölkelni.“<br /></span></div>
</div>
<p>A szép leányka el-elmosolyodott, a hol hangja reszketni kezde,
Miriám nem állhatta meg, hogy ne segitsen neki; Szendereli is
biztosabban énekelt azután másod magával; az éneklés ragadós, nem
sokára az egész társaság énekelte a dalt, a vén csikós előkapott
egy tárogatót s olyat fújt rajta, hogy ajtó, ablak reszketett bele;
a vén Mirza tűzbe kezdett jönni: eleinte csak az ökleivel ütögetett
fölfelé a légbe s egyik lábával dobbantott, majd felugrott,
kirántotta kardját s elkezdett tánczolni, nagyokat rikkantva s
talpához ütögetve tenyerét és kardját. A másik három férfi sem
maradhatott hátul, ők is tánczra keltek, a legvadabb tánczra, a mit
egy álló helyében jár el a tatár harczos, mikor nagy dühben van,
százszor megfordulva s százannyiszor megforgatva kardját feje
fölött. Az ő tánczosnéja a kard, az fejezi ki táncza jellemét, az
alkotja benne a változatokat, az a mesterséges, csodálatos
szemfényvesztés a kardvillogtatással. Ez a táncz az őrültséggel
határos, minden ideg izgásba <span class="pagenum"><a name=
"Page_209" id="Page_209">-209-</a></span> van hozva általa s a
lélek önfeledté lesz, mint valami dühöngő csatában. Mikor aztán a
kardok kihullottak a lankadt kezekből, mikor az a tárogató a dallam
végső accordjaiban, azokat a mély zugó hangokat hallatá, a mik
olyan jól illenek egy elvesztett csata végsohajtásaihoz, akkor
egymás nyakába borultak a férfiak és sirtak keservesen.</p>
<p>Ez a vége náluk minden táncznak?</p>
<p>Az örmény volt legjobban kifáradva a tánczban, ő vette észre
legelébb, hogy már este van, haza is kellene menni: Miriám akár
reggelig ott maradt volna s kész volt ujra kezdeni éneket és
tánczot.</p>
<p>Hanem már ekkor a Mirza is sürgeté. Hosszas elmaradása gyanura
adna okot. Csak siessenek vissza Alabinhoz, ki hihetőleg unalmában
sorba verte már a kozákjait. Mindnyájan felszedték ujra rongyos
öltözeteiket.</p>
<p>Miriám az alatt százszor elbucsúzott a szép Szenderelitől, meg
is kérdezte tőle százszor, ha szereti-e őt és nem fogja-e
elfelejteni? a leányka felelt is neki mindig.</p>
<p>Mikor azután sikerült a többieknek Miriámot kinógatni a
kastélyból, mikor már elmentek vele vagy ezer lépésnyire, ott
visszatekint az ifju s meglátja a leányt a kastély kertajtajában
állva.</p>
<p>– Oh én vadlud, elfeledtem elbucsúzni tőle! Kiált fel homlokára
ütve, s kiragadva magát társai közől, mint a szélvész rohan vissza
árkon bokron keresztül Szendereli felé s odaérve térdre borul
előtte s megragadva kezét kérdi:</p>
<p>– Szendereli, szeretsz-e engem? <span class="pagenum"><a name=
"Page_210" id="Page_210">-210-</a></span></p>
<p>A leányka mond, hogy „igen“, melyre Miriám hevesen átkarolja, s
olyan csókot nyom arczára, hogy a csók nyoma, mint piros rózsalevél
látszik meg a halvány liliomon. – Azzal azután nyargal vissza ismét
oly sebesen társaihoz. Azok mondogatják magukban: „ez aztán jó
vér!“</p>
<hr class="chap" />
<h3>IV.<br />
MIRIÁM.</h3>
<p>A mint a malomhoz újra visszaértek, már akkor össze volt terelve
számukra egy csoport hosszu szőrü csikó, négyesével egymáshoz
pányvázva, azokat átverték egy ismerős sekélynél a vizen s
éjszakára megérkeztek velök szerencsésen a városba.</p>
<p>Alabint az alatt majd az unalom ette meg. Semmiről sem akart
tudni, mint hogy Miriám üljön le vele pikétezni. Kártyázás közben
azután elmondá neki Miriám: mennyi fáradságába került ezeket a
nyomorult csikókat összefogdosni, estig nem csinált egyebet; alig
is érnek valamit, pedig a javát válogatta.</p>
<p>Még azután egy hétig mindennap át járt Miriám lovakat válogatni,
s a mit ő elhozott, azokat Alabin reggel a mezrei vásártéren dobszó
mellett elárverezte. Méreg-keveset adtak értök. A mit pedig reggel
kapott, azt költségek fejében este kifizetgeté az örménynek.</p>
<p>Ilyenformán nyolcz nap alatt csakugyan erélyesen behajtá az
adót, mely a Mirzára ki volt vetve, hanem az olyan szépen
<span class="pagenum"><a name="Page_211" id=
"Page_211">-211-</a></span> felment a „jöttünk-mentünk
ettünk-ittunk“-féle rovásra, hogy levonván a levonandókat, nem
maradt több Alabin tárczájában száz rubelnél, a mit haza
Szebasztopolba vigyen.</p>
<p>Képzelhetni annak az orosz számvevő tisztnek kellemes
meglepetését, a kinek Alabin ilyen formán beszámolt háromezer
rubelről; letevén az asztalára száz rubelt kerek számban, a többit
pedig papirosra rajzolva.</p>
<p>Ha ez a számvevő tiszt valami okos ember lett volna, azt
mondhatá Alabinnak: adj még hozzá másik százat, hogy legalább
adhassak belőle ötvenet a kincstárnak, különben mi marad nekem? De
ez oly ostoba becsületes ember volt, hogy ebből a tréfás dologból
nagy lármát csinált; hadi törvényszéket, csempészeti vizsgálatot
követelt s ilyenkor aztán nem lehetvén a hatóságoknak illedelmesen
szemet hunyni a különben stereotyp számadások fölött, kénytelenek
voltak Alabint hadi törvényszék elé vonni, tudtára adván, hogy
mentse magát okosan, s ne engedje gyakorlatba jönni a tiszti
számadások miatti büntetéseket, a miből sok mások számára
kellemetlen aggodalmak származhatnának.</p>
<p>Alabin az okosabb emberek közé tartozott, a mentség nagyon
hirtelen készen volt nála. Ilyenformát mondhatott a hadi
törvényszék előtt:</p>
<p>„Én megtettem kötelességemet; az adót exequáltam, a míg letelt.
Hogy a bevétel a költségekre felment, annak nem én vagyok oka,
hanem Miriám. Minthogy ő birja a tatárok nyelvét tökéletesen,
kénytelen voltam rábizni a lefoglalást. Nem kaptunk egyebet, mint
lovat. Miriám lustasága miatt azt sem tudtuk <span class=
"pagenum"><a name="Page_212" id="Page_212">-212-</a></span> egy nap
alatt összeterelni; nyolcz nap kellett hozzá. Az alatt jelenlétünk
drágaságot idézett elő a nyomorult városban, minden falat kenyérért
Simferopolba kellett küldenem. Ha Miriám nem késedelmeskedik,
legalább felét az összegnek megmenthetem; az ő hanyagsága okozta a
pénzelfogyatkozást stb. stb.“</p>
<p>Tetszett a főtiszt uraknak ez a védelem Alabintól; ilyenformán a
bün terhe Miriámra volt szépen átháritva, a ki naturalizált tatár
levén egy Krimiából Circassiába kivándorolt törzs ivadéka, minden
gonosztettre képes s ha egy ilyenen rajta kapatik, semmi sem
következik belőle inkább, mint azon meggyőződés, hogy idegen nemzet
fiai mennyire méltatlanok azon tisztességre, hogy az orosz
hadseregnél tiszti hivatalt viseljenek.</p>
<p>Miriám jelen volt a hadi törvényszék előtt, midőn társa ezen
vádat elmondá ellene, s rögtön felszólíttaték, hogy minden
fontolgatás nélkül mentse, tisztogassa magát. Még pedig csak
rövideden. A hadi törvényszék elnöke, Karvajoff tábornok ebédre van
híva a kormányzóhoz, nem időzhet sokáig.</p>
<p>Miriám büszke mosolylyal állt fel birái előtt, s merész
önbizalommal tekinte Alabinra.</p>
<p>– Uraim, szólt összefonva karjait büszkén. Azon kezdem
válaszomat kérdéseitekre, hogy én Alabin őrnagyot a legegyűgyübb
embernek tartom az ég alatt. A méltóságos elnök maga jól tudhatja,
hogy Mezrevár tulajdonosa, Mirza Kobul egyike a leggazdagabb
embereknek, és ime társam nem tud rajta nehány ezer rubelt
behajtani, hanem a helyett hasznavehetlen lovakat foglaltat el
tőle. Mirza Kobul egyike a legravaszabb embereknek. <span class=
"pagenum"><a name="Page_213" id="Page_213">-213-</a></span> Az
egész környék lakhelye körül négy verstnyi távolra az ő
szövetségében áll, ugy hogy ő mindent elébb megtud, hogy sem
meglephetné valami. Egy nagy sziklás hegy alatt tart valami rozzant
kastélyt, s midőn idegenek jönnek hozzá, abban fogadja el őket. Az
a kastély pedig egy nyomorult romladék, a hol még csak ablakok
sincsenek. A megelőző állomásokon felfogadott kémjei vannak,
csikósok, csárdások minőségében, kik őt előre értesítik érkezésünk
felől. A rozzant kastélyban semmi sincsen, csupán piszok, s abban
egy éjszakát sem lehet tölteni, mert éjjel a vén Mirza kutyákat
uszit unokájára, a ki egy valódi szörnyeteg s azon felül őrült.
Nemde igy adta ezt elő ti néktek társam, Alabin őrnagy. Mind ebből
egy betü sem igaz. Én azt az egész környéket jól ismerem, mert
gyermek koromban sokat időztem ott, s Mirza Kobul engem tart
legkedvesebb emberének, annyira, hogy unokája kezét nekem igérte.
Az, a ki éjjelenkint a vendégeket ijesztgeti, nem az ő unokája,
hanem a csárdai csapláros leánya, Dzsula; és az sem nyavalyatörős,
hanem csak alakoskodást játszik a jövevények ijedelmére, kik azt
hiszik, hogy az éjjeli lárma valódi küzdelem hangja a kastélyban;
pedig az csak szinjáték gyöngébb szivüek megpróbálására.</p>
<p>A hadi törvényszék tagjai egymás szemei közé, majd Miriámra
néztek s kezdte őket rendkivül érdekelni a fölfedezés.</p>
<p>Alabin megzavarodva pattant fel e beszédre.</p>
<p>– Miért nem mondta ön ezeket nekem akkor?</p>
<p>– Kérem, őrnagy ur, legyen türelemmel; én nem vágtam az ön
szavába. Én nem ismerek nagyobb feladatot, mint magamat a magas
czár kegyeibe emelni, s fáradságaimért magam <span class=
"pagenum"><a name="Page_214" id="Page_214">-214-</a></span> akarom
a jutalmat aratni. Különben is titkomnak semmi hasznát sem veendé,
mert Mirza Kobulnak legalább ötszáz fegyveres embere van, s ha neki
ugy tetszék, minket minden kozákjainkkal együtt szétmorzsolhatott
volna. Nekem korábbi ismeretségemnél fogva sikerült magamat
beavatnom a Mirza kegyébe, s igy minden fortélyait jól ismerem. Ő
egy messze elágazó összeesküvés fonalait tartja kezében, tömérdek
fegyver, lőpor és mindenek fölött nagy mennyiségű vert pénz van
birtokában s e mellett oly megtámadhatlan helyzetet foglal el a
hegyek között, hogy ha csak ravaszsággal nem, erővel őt legyőzni
csaknem lehetetlen. Ha a tábornok ur kegyeskedik e felőli
felfedezéseimet tekintetbe venni, kérek nehány órai magányos
kihallgattatást.</p>
<p>Karvajoff rendkivül érdekelve volt; rögtön elhalasztá más napra
a hadi törvényszék folytatását, megizente a kormányzónak, hogy ne
várja az ebéddel, s elzárkozott Miriámmal.</p>
<p>– Tehát te azt állitod, hogy a Mirza unokája nem azon rut alak,
a kit én előttem Alabin leirt?</p>
<p>Ez volt legelső kérdése Miriámhoz.</p>
<p>– Nem uram. Az csak egy ravasz némber, a ki ijesztgető szerepére
be van tanitva. Ah Szendereli szép, nagyon szép.</p>
<p>– Szenderelinek hivják? kérdé a tábornok gyöngéd
hangenyhülettel. És szereted te azt a leányt?</p>
<p>– Szeretem uram.</p>
<p>– Tehát miért árulod el akkor a Mirzát?</p>
<p>– Épen azért, mert unokáját szeretem. Az öreg csak akkor akarja
őt hozzám nőül adni, ha Krimiát megszabadíthatta az oroszoktól; és
akkor nekem száz meg száz esztendeig kellene <span class=
"pagenum"><a name="Page_215" id="Page_215">-215-</a></span> élnem.
Vagy pedig ugy nyerhetném el őt, ha oda mennék hozzá lakni, s ott
élnék holtig hegyei között; hanem ily lemondásra nem vagyok képes,
midőn fényesebb pálya áll előttem; és ezt a pályát az ő bukásával
kezdhetem meg. E vakmerő férfit egyedül én vagyok képes megtörni,
mert rejtekhelyét kivülem senki sem ismeri.</p>
<p>– Hogyan lehet az?</p>
<p>– A legmeredekebb hegy tetején van azon sík rónaság, melyet
lakhelyéül elfoglalt. E róna szorgalom által oly gazdaggá van téve,
hogy évi termésével a reászoritott nehány ezer embert világ végéig
eltáplálhatja, ugy hogy éhséggel onnan őt le nem lehet szoritani. A
hegy két szük hegyfaltól van ismét körülvéve. Az észak felőli
oldalon épen nincs mód azt megmászhatni, a déli oldalon pedig egy
hegyi folyam keríti el, melynek legszűkebb torkolatán egy tömör ház
van épitve; a mi meglehetősen malomnak látszik, de pincze ablakai
ágyukkal vannak ellátva, s a közeledő hadsereget hosszában
leseperhetik az utról. Ez a malom a legelső, a mit el kell
foglalni. Ezen tul van a hegynek egy lejtős oldala, mely felől azt
meg lehet támadni, ez lovakkal is járható, gyalog hadnak pedig épen
nem lehetetlen feljutni rajta egész a hegy párkányzatáig. Itt
kezdődik azonban a valódi ostrom feladata. Itt a rejtett tűzaknák,
a fortélyos csavarulatok, a kiülő sziklák, a farkasvermek, oly
veszélyessé teszik az állást, hogy a ki azokkal a legkisebb
részletekig nem ismerős, seregének felét ott vesztheti, és még a
legjobb siker mellett is fennmarad neki egy ötszáz főből álló
elkeserült csapattal, melynek mindegyike valami okból kiszenvedett
az oroszok <span class="pagenum"><a name="Page_216" id=
"Page_216">-216-</a></span> miatt, kétségbeesett tusát vívni, s
egyenkint elfoglalni a Mirza sánczait, lőporos tornyait,
kincstárait, a legnehezebb ostromágyuk ellenében, miket a Mirza
saját maga öntet, mig az ostromlók ágyuikat oda nem vihetik.</p>
<p>A tábornok annyira ment ez elbeszélés alatt, hogy maga mellé
ülteté Miriámot.</p>
<p>– Ez nagyszerü veszély, itt Szimferopol közelében. S mint
reményled a Mirzát elfoghatni. Csellel vagy erővel?</p>
<p>– Csellel és erővel. Egy nem elég ellene; mert sok esze és sok
ereje van.</p>
<p>– Tanácsoljál!</p>
<p>– Oroszul beszélek uram: egyenesen és oroszul. Én nem azért
teszem e felfödözéseket, hogy azokkal valakinek kedveskedjem. Én
teszem, hogy kitüntetésben részesüljek, hogy a felséges czártól
érdemrendeket, előmozditásokat kapjak, s egy szóval saját magamnak
érdemeket szerezzek. Én megismertettem önnel a veszélyt; többet még
nem tevék; de le is győzöm azt, ha ön kieszközli számomra, hogy a
Mirza elleni hadjárat egyenesen én reám bizassék. Arra kell ötezer
ember; azt csak egy dandárnok vezetheti.</p>
<p>– Az sok neked, Miriám.</p>
<p>– Még az is csak oly módon elég, ha az alkalmas időt
kiválasztjuk?</p>
<p>– Mikor van az?</p>
<p>– Ezt nem tudhatja rajtam kivül senki. A Mirza fegyveresei ugy
vannak elosztva, hogy egyik héten egy ötöde portyázó őrjáratot tart
álruhákban a környéken. Más ötöde az <span class="pagenum"><a name=
"Page_217" id="Page_217">-217-</a></span> alatt otthon őrt áll a
sánczokon és kapuknál, harmadik ötöde fegyvergyakorlatokat tart,
negyedik és ötödik végre mezei munkát és kézmüveket folytat s igy
megy váltogatva valamennyin végig, ugy hogy a ki az ágyukhoz ért,
az ért az ágyuöntéshez is, a szántóvető és a lövész egy ember s
minden harczos tud gyalog és lovas szolgálatot tenni.</p>
<p>– Ez nevezetes belrendezés.</p>
<p>– Történik azonban néha, hogy nevezetes eseteknél az egész
fegyveres nép négy ötöde elhagyja a várat s csak az ötödik marad
benn a Mirzával. Ezt az alkalmat kell ellesnünk s akkor lesz elég
egy ötezer főnyi dandár a hegyi rejtek elfoglalására, nem levén
elég kéz a védeszközök munkába hozatalára.</p>
<p>– S mikor jő ilyen alkalom?</p>
<p>– Azt majd én elő fogom idézni, mihelyt e dandár parancsnoka
leszek.</p>
<p>A tábornok megszoritá a merész ifju kezét. Nem állhatta meg,
hogy végül ne kérdezze tőle:</p>
<p>– És ha Mirza Kobul legyőzetett, el fogod-e venni akkor
unokáját?</p>
<p>Miriám meghajtá magát és okosan felelt.</p>
<p>– Föltéve, hogy a fölséges czár a Mirza birtokaival engemet
jutalmazand meg.</p>
<p>És még mélyebben hajtotta meg magát. A tábornok fejére tehette
kezét, mintegy áldásképen.</p>
<p>Azzal elbocsátá őt magától, a haditörvényszékkel tudatva,
<span class="pagenum"><a name="Page_218" id=
"Page_218">-218-</a></span> hogy a csempészeti kérdésből sokkal
fontosabb ügy fejlődött ki, minél fogva az elébbi kiegyenlítettnek
tekintendő.</p>
<p>A kormányzónál már az ebéd végén voltak, midőn Karvajoff
odaérkezett. Senki sem birta megfogni, mi történhetett, hogy az
első szavak után, miket a tábornok a kormányzó fülébe súgott, az
fölkelt az asztaltól, bocsánatot kért, vele együtt szobájába
zárkózott, s egész este elő nem jött.</p>
<p>Miriám pedig haza ment, s egy czitromlevével e szókat írta egy
ötrubeles bankjegy szegélyére:</p>
<p>„Mirza Kobulnak. – A mit rám biztál, elvégeztem. Miriám.“</p>
<p>Ezt a bankjegyet a láthatlan betükkel egy boritékba takarta,
melyet Hajbakut örmény szatócsnak czímzett, levelet írván mellé,
melyben köszönettel téríti meg ezt a kis tartozását s ezt egy
tatárnyargoncznak átadta; ki ott a postai közlekedés
fenntartója.</p>
<p>Nehány hét mulva Miriám megkapta a Vladimir-rend keresztjét és a
dandárparancsnoki kinevezést.</p>
<hr class="chap" />
<p><span class="pagenum"><a name="Page_219" id=
"Page_219">-219-</a></span></p>
<h3>V.<br />
AZ ÁRULÓ.</h3>
<p>Azon naptól kezdve Miriám szerencséje meg volt alapítva,
felhivatott Szent-Pétervárra ott több hónapot töltött, s mint gróf
Miriánoff érkezett vissza Krimiába. Karvajoff legnagyobb bizalmával
tisztelé őt meg; csaknem mindennapos volt házánál s ezt arra
használta Miriám, hogy a tábornok legtitkosabb gondolatjait is,
miket négyszem között szokott kibeszélni, közölte szentpétervári
pártfogóival. Ez orosz rendszer: „én elárullak téged, hogy te ne
árulj el engem“; a főtisztek tudósitást adnak alárendeltjeik felől,
és az altisztek előljáróikról: egyik a másiknak kéme. Kém van
minden házban, ott ül a családok bizalmas tüzhelyénél, cseléd
gazdáját, nő férjét vigyázza, s nem hallatlan eset, hogy az édes
anyja elárulja tulajdon gyermekét.</p>
<p>Egy napon Karvajoff nagy bizalmasan azt találta mondani
Miriámnak, hogy a valódi trónörökös tulajdonképen nem K. herczeg,
hanem S. herczeg; mert a törvények szerint a czár első szülötte a
trónörökös; már pedig K. herczeg akkor született, midőn Miklós még
nem volt czár, e szerint a czár elsőszülötte az utána következő
testvér, mint a ki már Miklós trónra lépte után született s igy ő a
valódi trónörökös.</p>
<p>Két hét mulva Karvajoffot a Kaukazusba küldték, a mi első foka a
kegyvesztésnek, Miriám pedig ő helyébe neveztetett ki. Ez is
rendszer: szeretlek, hogy itt vagy, de még jobban szeretem, ha nem
vagy itt, mert akkor én ülhetek a helyedre. <span class=
"pagenum"><a name="Page_220" id="Page_220">-220-</a></span> Miriám
csak a rendszert követte s igen szépen haladt mellette előre.</p>
<p>Az már köztudomásu dolog volt felőle, hogy saját nemzetét,
nevelőatyját és jóltevőjét elárulta, s ennélfogva mindenki igen
nyájas és alázatos iparkodott iránta lenni, még a nálánál feljebb
valók is, mert azt senki sem tudhatta, hogy mi kárt tehet, ha
megharagszik.</p>
<p>Egy nagy katonai szemle alkalmával, a mint Mirianoff több
főtiszttel együtt egy csoportban lovagolt; egyszerre a szabályszerü
sortüzelés után összerogyott Miriámmal a ló s ő a földre esett. A
mint odasiettek segélyére; akkor vevék észre, hogy az elbukott
paripa vérzik, meg van sebesítve. Mintha a füle mellett golyó
hatott volna be. Ha egy ujnyival odább talál épen Miriám mellén
megy keresztül.</p>
<p>A tábori sebészek rögtön kivonták a ló fejéből a belelőtt
gyilokszert s akkor látták, hogy az nem golyó, hanem egy puska
körömvasa, melybe összehajtogatott papir volt dugva; a papiron ez a
két szó: „az áruló Miriámnak.“</p>
<p>A főtisztek rögtön vizsgálatot sürgettek, a kormányzó az ezredek
megtizedelésével fenyegetőzött, ha a vakmerő lövészt fel nem
fedezik; de Miriám maga közbejárult, s ő kérte, hogy hagyják az
egész esetet említetlenül. Ő miatta senki se szenvedjen.</p>
<p>Ez engedékenysége, e vakmerő daczolás a titokban készülő
veszélylyel még jobban lefegyverzék elleneit. A babonás oroszok
közt az a hit támadt, hogy amuletje van, mely félre fujja a golyót,
mint a repülő szúnyogot. <span class="pagenum"><a name="Page_221"
id="Page_221">-221-</a></span></p>
<p>Annál nagyobb volt a tatárok elkeseredése irányában. A czár
kegye szép mezei jószággal ajándékozá meg Miriámot Karaszu Bazár
mellett, azt egy évben háromszor felgyujtották a tatárok, még
idejök maradt a leégett ház oldalára felirhatni a legyilkolt
cselédek vérével:</p>
<p>„Emlékül Miriámnak, az árulónak.“</p>
<p>Másszor lepecsételt ládikót kapott Miriám, tele aszalt
gyümölcscsel. Jól járt, hogy maga nem bontotta azt fel; a
szekrénykében ármányos pokolgép volt rejtve, mely a falhoz mázolta
a szegény kozákot, kire annak felnyitása bízatott.</p>
<p>Miriám a vizsgálatnál a széttört pisztolycsöveken Mezrevár
gyártmányait ismeré fel, s olyan illatos fügék sem teremnek másutt,
Mezrevár paradicsomán kivül, minővel a pokolgépet rejtő szekrényke
tömve volt, hogy a lőpor szaga keresztül érezhető ne legyen. Mind
ezt nem késett a kormányzóval tudatni.</p>
<p>A titkos értekezleten elhatározák, hogy Mirza Kobul meg van érve
arra, hogy fájáról lerázassék.</p>
<p>Miriám bemutatá tervét.</p>
<p>E napokban kell Perekopon keresztül egy nagy pénzszállitmánynak
jönni Moszkauból. Már több izben megtörtént, hogy az orosz kormány
által küldött összegek a Perekop és Szimferopol közti uton
elvesztek. A kisérő csoportokat az ördögtorkolata nevü mély
völgyben háromszorta számosabb rablósereg támadta meg s elvette
tőlük a pénzt; a mivel azután az ismeretlen hegyszakadékok közé
menekülhetett.</p>
<p>E rablókat rendesen egy magas férfi vezette, a ki arany álarczot
viselt. Ez arany álarcz senki sem más, mint Mirza Kobul.
<span class="pagenum"><a name="Page_222" id=
"Page_222">-222-</a></span></p>
<p>Ő rendesen szokta tudni, mikor küld a kormány pénzeket
Szebastopolba, és azt is, mekkora kiséret mellett? rendesen sikerül
neki azt a legnagyobb vakmerőséggel megrohanni s mielőtt magához
térhetne első zavarából a megtámadott csapat, a szekereket
kirabolni s odább állni tartalmaikkal.</p>
<p>Kétségtelen, hogy ezt az alkalmat sem fogja kisérletlen
elszalasztani.</p>
<p>Azonban ezuttal kelepczébe kell kerülnie.</p>
<p>Jöjjön Perekoptól az ördögtorkolati csárdákig egy zászlóalj
gyalogság s két szotnia kozák a küldött pénzt hozó szekerekkel. Ott
álljanak meg éjszakára. Ugyanekkor egy más parancsnok hasonló
erővel jöjjön rájuk szemközt Szimferopolból; ennek legyen
nyiltparancsa a küldeményt átvehetni; ez alatt Miriám maga két
zászlóalj vadászszal megkerülve az ördögtorkolatot; elfoglalja azt
az egyetlen szorost, melyen keresztül Mezrevárba juthatni s
ilyenformán ezuttal ki nem kerülheti az arany álarcz a
tőrbe-jutást, a miből ezuttal ki nem szabadul.</p>
<p>Mezrevárral azután könnyü lesz boldogulni. Lehet, hogy az első
hírre önkényt feladják azt.</p>
<p>Mig Szebasztopolban e tervet készítették, az öreg Mirza Kobul is
nagy terveken törte fejét. Ünnepélyhez készült. Várának minden
asszonya varrott, hímezett, patyolatot és selyemkelméket;
szövőgyára a legpompásabb mintákra készite pálmás szöveteket, miken
keleti fantazia remekelt. Előre sütteté a sok mézes kalácsot,
mandulával hintve s három szakácsnak volt dolga, hogy a töméntelen
czukorsüteménynyel elkészüljön. <span class="pagenum"><a name=
"Page_223" id="Page_223">-223-</a></span></p>
<p>A sok gyár s kemencze füstölését messzire lehete látni onnan, de
ha valami idegen kérdezte: mi füstöl ott? azt felelték a tatárok:
meszet égetnek ott sokat, meg szenet jó uram.</p>
<p>– Mire készülsz atyám olyan nagyon? kérdé megsokalva az
ünnepélyes munkát Szendereli a Mirzától; ráfonódva öreg apja vén
vállára símuló szép termetével. Ki megy itten férjhez, hogy ugy
készültek a lakodalomhoz?</p>
<p>Az öreg Mirza mosolyogva tekinte szép unokájára, kinek arcza
olyan halavány lett azóta, mióta azt beszélik, hogy Miriám áruló!
meg is csipkedte ez arczát két ujjával, hogy pirosabb legyen, s még
tréfásan felelt neki.</p>
<p>– Hát te magad.</p>
<p>A leány búsan megcsóválta fejét és azt susogta: soha; és
könyezett bele.</p>
<p>Az öreg pedig kaczagott és egyre süttette a mézes kalácsot
halomra, s varratta a nászingeket, mintha hat leányt akarna férjhez
adni.</p>
<p>Pedig még azt sem tudta senki, hol van a vőlegény.</p>
<hr class="chap" />
<p><span class="pagenum"><a name="Page_224" id=
"Page_224">-224-</a></span></p>
<h3>VI.<br />
AZ ARANY ÁLARCZ.</h3>
<p>Mióta Krimia a czár tartományai közé tartozik, kezdenek a
nagyobb városokban vendéglősök megtelepedni; az előtt az volt a
szokás, hogy az utazó a legjobb külsejü házhoz tért be s ott
ellátták mindennel s még megköszönték neki, hogy hozzájuk
szállt.</p>
<p>Szimferopolban egy német vendéglős nyitotta meg türhető hotelét;
ide szoktak leginkább a keresztül utazó főtisztek betérni.</p>
<p>Egy estve négy fiatal tiszt ült együtt az „Arany szarvas“ étkező
teremében. Vacsora után voltak már és punch előtt; időtöltésből
kártyázgattak együtt.</p>
<p>Kettő régi ismerősünk köztük: Miriám és Alabin, a másik kettő
csak segédei.</p>
<p>Alabin volt kiküldve a nyiltparancscsal, hogy az alatta álló
fedezettel átvegye a Perekopból jövő szállitmányt. Az átgondolt
terv szerint minden előkészületnek a legnagyobb titokban kelle
megtörténni. A csapatok a külvárosban hagyattak, s azoknak éjjel
kellett átvonulniok; parancsnokaiknak pedig az „Arany szarvas“-ból
korán három órakor reggel utánok menni, hogy még csak sejtelme se
legyen senkinek az előkészületről.</p>
<p>A négy tiszt vigan mulatva tölté az időt éjfélig, akkor Miriám
figyelmezteté őket, hogy jó lesz feküdni menniök, mert ki tudja,
mikor fognak ismét alváshoz juthatni? <span class=
"pagenum"><a name="Page_225" id="Page_225">-225-</a></span></p>
<p>Kiki sietett a punchot kiinni poharából, s egymásnak jó éjszakát
kivánva, betértek hálószobáikba.</p>
<p>A lovászoknak meg volt rendelve, hogy a paripákat egész éjjel
nyergelve tartsák, s a vendéglősnek meghagyatott, hogy a kapuját be
ne zárassa.</p>
<p>Az különben is fölösleges lett volna, miután a kapujárás alatt
fegyveres őr volt felállitva, s itt a város közepén mitől lehetne
tartani?</p>
<p>A vendéglő ugy volt felosztva, hogy ugyanazon folyosóról nyilt
két osztály, mindegyik két szobából álló. Az egyiket elfoglalá
Miriám, a másikat Alabin. A külső szobákban segédtiszteik
telepedtek le.</p>
<p>Egész napi lovaglás után, a mint ágyára veté magát Alabin,
azonnal elaludt, s álmában tatárfejekben játszott Miriámmal, és
nyert iszonyatosan, s minden tatárfőn egy-egy arany álarcz volt.
Még javában szeretett volna álmodni, midőn felébreszték. Valaki
végighuzta jéghideg kezét orczáján.</p>
<p>– Ah, már reggel van Nikolaj? ásita félálomban Alabin, azt
vélve, hogy segédje költögeti s nagyot akart nyujtózni, a midőn
tapasztalá, hogy mind a két keze erősen le van szorítva s a mint
ijedten fel akart kiáltani; egyszerre teledugták a száját valami
selyemkendővel.</p>
<p>Három alak volt a szobájában. Kettő sietve összekötözé kezeit
erős ellentállása daczára, a harmadik az alatt egy tolvajlámpát
vont elő palástja alól s egy futó fényvonalt engedett végigvillani
a szobán.</p>
<p>Alabin a futó fénynél megpillantá a hivatlan látogató
<span class="pagenum"><a name="Page_226" id=
"Page_226">-226-</a></span> képén az arany álarczot. Magas,
erőteljes alak volt az, bő hosszu ujju burnuszban, melynek
hátravetett csuklyája pompásan fonott gyöngyös turbánt engede
láttatni. E turbánhoz volt csatolva az arany álarcz, mely annyiban
különbözött szokott bálias álczáinktól, hogy rajta száj, orr és
szemek számára nem voltak megfelelő idomok, hanem az egész czifra
arabeszkekkel volt kimetélve, azok hasadékain át nézett és
lélekzett az ismeretlen.</p>
<p>A másik kettő arcza fekete fátyollal volt boritva.</p>
<p>Mikor Alabin a mozdulatlanságig meg volt kötözve, szája betömve;
akkor az arany álarczos odaállt eléje, s nyugodt mély hangon,
melyet az álarcz is tompitott, mondá neki francziául:</p>
<p>– Monsieur Alabin; máskor, ha ön az arany álarczost akarja
elfogni, egyik szemét se hunyja le.</p>
<p>Azzal felkereste Alabin felöltönyében annak tárczáját, felnyitá,
kivette belőle a Perekopból jövő dandárnok számára irt nyilt
parancsot. Egyébhez nem nyult; a mi más egyéb kihullott belőle, azt
visszarakta szépen.</p>
<p>– Már most tessék nyugodtan aludni tovább: súgá a tisztnek az
arany álarczos; s a vastag takarót fejére vetette. Alabin sem
látni, sem hallani nem volt képes, merre távoztak el.</p>
<p>Három órakor Miriám segédjével együtt lement lovászaihoz,
paripáit, fegyvereit rendbe hozatta; s kérdezé Alabin lovászaitól,
hogy gazdájuk felkelt-e már?</p>
<p>Azok azt felelték, hogy még nem izent le.</p>
<p>– Tehát fel kell a segédet költeni, nehogy elkéssünk: monda
Miriám, azzal lovára ült s négy emberből álló kiséretével
<span class="pagenum"><a name="Page_227" id=
"Page_227">-227-</a></span> eltávozott, csapatjait a városon kivül
utban találva az ördögszakadéki hegyek felé. Azokat rögtön a mély
vizomlásokon keresztül a jól ismert hegyzugokon átvezette. Dél
lehetett, midőn az ördögszakadék szorosába kiérkezett, ott
vadászait az alacsony bokrok közé a legnagyobb vigyázattal
elhelyezte s ott vártak nagy csendességgel a megkerített tatárokra,
kiktől egy lélek sem fog onnan megszabadulhatni.</p>
<p>E közben az a baleset történt Miriámmal, hogy a mint egyik
pisztolyát megtöltötte, az véletlenül elsült s a balkeze kisujját
egészen elszakította.</p>
<p>Miriám hideg vérrel engedé a sebésznek az elroncsolt ízt
levágatni s miután az azt jól, roszul bekötözte, még csak karját
sem engedte felkötni; csak ugy a kabátja alá dugta a kezét; hisz az
az egy újj annyi, mint semmi az embernek.</p>
<p>Ott várt azonban estig, a nélkül, hogy ellenfelei érkeztek
volna. Este felé saját maga, segédeit, és egy pár lovast magához
véve, megindult kémszemlészetre az ördögszakadéki mély úton végig.
Ellovagoltak messzire, a nélkül, hogy valahol ellenséget sejthettek
volna meg.</p>
<p>– Attól tartok leginkább, monda Miriám segédtiszteinek hogy az
öreg róka neszt kapott előkészületeinkről s ezuttal hegyei között
maradt.</p>
<p>Már egész odáig lovagoltak a mély sziklatorkolatban, a hol egy
kanyarulatnál az országutra le lehet látni, s itt nagy bámulatra
szemközt jönni látták Bianoff ezredest Perekop felől, szép rendben
a maga huszárjaival és granátosaival; – de szekerek nélkül.
<span class="pagenum"><a name="Page_228" id=
"Page_228">-228-</a></span></p>
<p>Miriám odanyargalt eléjük s az első üdvözlés után azt kérdezé
Bianofftól:</p>
<p>– Hát a szekereid hol vannak a küldött pénzzel?</p>
<p>Az ezredes egész biztonsággal felelt.</p>
<p>– Azokat a csardaki állomásnál átvette tőlem e reggel egy
főtiszt, kinek nyilt parancsa volt azt tőlem ott átvenni s az
általa tudva levő helyre szállitani.</p>
<p>– S te átadtad neki azokat! kiálta Miriám.</p>
<p>– Nyilt parancsot mutatott; négyszáz huszárt hozott fedezetül;
azt mondta, hogy a pénzt Szebastopol helyett Kertsbe kell
szállitania a kaukazi hadsereg számára; még kért tőlem száz
gyalogot a fedezethez, a mit én nem is tagadhattam meg tőle.</p>
<p>Miriám minden szónál növekedő bámulatot tanusitott arczán; az
ezredes által előmutatott nyilt parancs elismerhetlenül ugyan az
volt, a mit Alabin vett át. Semmi kétség sem lehetett felőle.</p>
<p>– S hogy nevezte magát ez a tiszt? kérdé Bianofftól.</p>
<p>– Neve ismeretlen előttem: Marziavnak nevezte magát.</p>
<p>– Csókolom a kezeidet! kiálta fel Miriám. Akkor te magának Mirza
Kobulnak adtad át a küldeményt, mert az ő titkos neve Marziav; a
mivel czinkosaihoz szokott levelezni. Magad adtad át neki a pénzt,
s még ráadásba száz granátost.</p>
<p>Még a ló is megijedt Bianoff alatt e szavakra, a főtiszt
elsápadt, mint a fal.</p>
<p>– Való ez? kérdé Miriámtól.</p>
<p>– Csalhatlanul. Mert tőled Alabinnak kellett volna átvenni
<span class="pagenum"><a name="Page_229" id=
"Page_229">-229-</a></span> a pénzt, kinek rég itt kellene lenni
egy zászlóalj gyalogsággal, vele huszárság nem is volt; s neki
Szimferopolba kellett menni, a hogy az én napi parancsom szól.</p>
<p>Bianoff egy szót sem mondott erre, csak a nyeregkápájába nyúlt s
hallani lehetett, mint húzza fel egyik pisztolyát. Arcza olyan
fehér volt, mint csak lehet valakié, ki arra gondol, hogy magát
rögtön főbe fogja lőni.</p>
<p>Miriám megfogta az ezredes kezét.</p>
<p>– Ne csinálj semmi bolondot pajtás. Jobb lesz, ha vágtatsz
vissza s iparkodol utolérni a vakmerőket; különben is te nem vagy
hibás; hanem Alabinnal majd számolunk. Ez a nyiltparancs eltévedése
megfoghatlan. Egyébiránt légy eszeden, semmi baj sincs, annyit
csakugyan nyertünk, hogy Mirza Kobul fegyveresei nagy részével
várán kivül szorult; a félszigetről ki nem menekülhet, a mezrei
uttól pedig el van vágva. Most siess utána gyorsan.</p>
<p>Bianoff elkeserült lélekkel sietett vissza; természetesen az
éjszakai üldözés oly kevés sikerével gazdagítva küldetését, a
milyen keveset csak várni lehet olyan helyen, a hol százfelé visz
az ut s minden megkérdezett jövevény természetes szövetségese
annak, a kit üldöznek; sem egy kereket, sem egy sisakot soha meg
nem találtak ők az elvitt szekerekből és granátosokból.</p>
<p>Miriám pedig azonnal nyargalt Szimferopolba, csupán egy lovásza
kiséretében. Segédét és a többieket visszaküldé csapatjához, azon
parancscsal, hogy visszatérteig azon helyt maradjanak. <span class=
"pagenum"><a name="Page_230" id="Page_230">-230-</a></span></p>
<p>A város alá érve, künn találta az őrtűz mellett Alabin
csapatjait. Kérdésére azt felelték, hogy reggel óta várják az
indulási parancsot, de még nem kapták meg.</p>
<p>Az „Arany szarvas“ elé érve, még akkor is ott látta a hátra
hagyott őrt, s az udvaron felkantározva álló lovak mellett ácsorgó
lovászoktól azt tudá meg, hogy Alabin segédjével együtt még most is
alszik, s ajtaja be van zárva.</p>
<p>– Be kell törni! kiálta Miriám, s maga segíte befeszíteni az
ajtót, mely kettős zárral volt belül ellátva.</p>
<p>Az előszobában feküdt Alabin segéde, a belsőben pedig maga,
mindkettő megkötözve s félig megfulladva a szájaikba tömött selyem
kendővel.</p>
<p>Többet, mint félnapot kellett tölteniök e kínos helyezetben.</p>
<p>Alabinnak idő kellett hozzá, mig kötelékeitől megszabadítva
magához birt térni, s csak nehány óra mulva volt képes, hogy a
vizsgálatra összegyűlt haditörvényszék előtt megjelenjen.</p>
<p>Az adott vallomások még rejtélyesebbé tették ez esetet. Alabin
ajtaja be volt zárva kétszeresen; a kapun belől állt egy őr, künn
az utczán járt egy másik. Senki sem látott a vendéglőbe egész
éjszaka valakit bemenni, vagy onnan kijönni.</p>
<p>Miriám maga egész éjszaka fenn volt és semmi zajt nem hallott.
Egy izben ki is ment, megvizsgálni, ha ébren vannak-e az őrök s
mindkettővel öt perczig beszélgetett a rendszabályos kérdésekre
választ adatva. Ha valaki Alabint meg akarta rohanni, egyenesen
Miriám szobáján kellett volna neki a háztetőn <span class=
"pagenum"><a name="Page_231" id="Page_231">-231-</a></span>
keresztül menni, az alatt mig ő odalenn járt; de öt percz alatt
bemenni, két embert megkötözni, iratokat kikeresni s ismét
eltávozni, tiszta lehetetlenség. Azon felül Miriám ablakai nem is
voltak nyitva.</p>
<p>– Itt valakinek árulónak kell lenni! kiálta fel végre
türelmetlenségre fakadva a haditörvényszék elnöke.</p>
<p>Alabin és Miriám egyszerre, mintegy önkénytelenül egymásra
tekintettek, mintha mondanák: „az kettőnk közül az egyik.“</p>
<p>– Én tudok egy ismertető jelt, szólt Alabin sötét
arczkifejezéssel; midőn az arany álarczos a selyemkendőt fogaim
közé dugta, jobb keze kisujját erősen megharaptam; ugy hiszem, ezt
a jelt sokáig fogja viselni.</p>
<p>Miriám keserűn mosolygott.</p>
<p>– Nagy kár, hogy nem bal kezét harapta meg; igy nem jönnék azon
kellemetlen helyzetbe, hogy ujjamat vizsgálat alá ne bocsáthassam,
miután épen azt ma reggel ízig ellőttem.</p>
<p>– Ha való: veté közbe szárazon Alabin.</p>
<p>Miriám e sértő észrevételre, hirtelen letépte sebzett ujjáról a
kötőléket s ujra vértől csurgó kezét megmutatá a törvényszék előtt,
melynek tagjai elszörnyedve kérték, hogy köttesse be azt ujra,
hiszen semmi kétségük felőle, hogy igazat mondott.</p>
<p>Miriám dühtől reszketve fordult Alabinhoz, mig balját
bekötözék.</p>
<p>– A másik kezem szolgálatjára áll önnek.</p>
<p>– Elfogadom, suttogá Alabin, ajkait összeszíva.</p>
<p>A két fiatal tiszt másnap párbajt akart víni; azonban közbejött
<span class="pagenum"><a name="Page_232" id=
"Page_232">-232-</a></span> a kormányzó parancsa, mely megtiltá
nekik a vívást; mindkét tisztet felmenté a vizsgálat alól,
megerősité elébbi rangjaikban s feladatául tüzé, hogy rögtön
Mezrevár alá sietve, majd ott bizonyitsák be, melyikük hűsége és
bátorsága nagyobb? A haditörvényszék egyuttal oda utasíttatott,
hogy az egész balesetet tulajdonítsa a két alárendelt őrnek,
azoknak adasson egy adag botot, s több lármát ne csináljon
belőle.</p>
<hr class="chap" />
<h3>VII.<br />
A MENYASSZONY ÁLMAI.</h3>
<p>– Mit álmodtál szép leánykám? mit álmodtál te gyönge
szívecske?</p>
<p>Igy kérdezte reggelenkint szép unokáját Mirza Kobul; és a
menyegző napja már közel volt.</p>
<p>Mirza Kobult hiába keresik Kercstől Eupatoriáig, föld alatt
eltünik ő üldözői elől, mint a tündér; délibábot kergetnek azok!
midőn utána futnak, hátuk mögött van rég. Midőn az orosz portyázók
szanaszét futnak az egész országban, kérdezősködve utána, akkor ő
már otthon ül és kényelmesen szürcsölgeti rózsavizes malozsa nedvét
s kérdezgeti unokájától: „mit álmodtál szép gyermekem?“</p>
<p>– Álmodtam is, és ugy tetszik, mintha most is igazán látnám.
Tele volt szobám piros virággal, minden bimbó, minden virág olyan
szép piros volt és eleven; csak egy volt közöttük <span class=
"pagenum"><a name="Page_233" id="Page_233">-233-</a></span> fehér
és lankadt, és az a virág én voltam. Ott feküdtem a ravatalon és az
is tele volt virággal. A ravatal lábánál pedig fel volt állitva a
virágember; a minőt csak menyegzők alkalmával szokás a lakodalmas
házban felállitani: öltözete tiszta rózsa, a két keze liliomokból,
lábai folyondárokkal befuttatva, turbánja szép császárszakál, a
haja árva-lyán kalász, szemei csillagvirágok, orczái halaványpiros
mályvarózsákból, és ajka egy sor százszorszép. Körülöttem énekeltek
és daloltak, azt sem tudom már kicsodák? és énnékem ugy fájt a
szivem bele; a midőn egyszerre lehullott minden rózsa és liliom az
előttem álló virágemberről, és helyette ott állt – Miriám. És nem
tudtam magamat tartóztatni, hogy ne sirjak, a midőn őt magam előtt
állni láttam.</p>
<p>Az öreg jobbra balra simítja leánykája hajfürteit s elkezdi az
álmat magyarázgatni.</p>
<p>– Virágot látni álomban sokat, az nagy örömet jelent; leány, a
ki magát halottnak látja, nem sokára menyasszony lesz; a ki
eltávozott kedvesét siratja álmában, annak kedvese nem soká vissza
fog térni.</p>
<p>– Nem térhet ide Miriám vissza soha; sóhajta búsan e leány, s
ugy elfelejtkezett magáról, hogy még azt a habkönnyü piskótát is,
melynél egyebet napjában nem evett; a kis arany halaknak szórta,
mik szobája szökőkutas medenczéjében uszkáltak vígan alá s fel, s
enyelegtek egy piczi kis fakó halacskával, mely még ikraképen
vetődött vizükbe s nem gondoltak vele, hogy ez a kis fakó halacska
idő jártával majd egy nagy orosz csuka lesz, mely őket mind
elnyeldesi.</p>
<p>A szép leány nem láthatta atyja mosolygását, a midőn az
<span class="pagenum"><a name="Page_234" id=
"Page_234">-234-</a></span> eltávozott; de magában elgondolá, hogy
az még is lehetetlen, a mit az emberek beszélnek. Miriámnak nem
lehet, nem szabad árulónak lenni.</p>
<p>A kinek nemzete annyit szenvedett, olyan szerencsétlen, az nem
árulhatja el ezt a szenvedő hazáját egy gyülölt idegen kegyéért; a
kire annyi dicsőség várt mint honfira, az nem árulhatja el
halhatatlan hírnevét egy szolga dicsvágyért, mely megpirít, midőn
kielégitett; és a kit ugy szeretett a nő, oly híven, oly igazán;
nem lehet az árulója a mennybeli szerelemnek.</p>
<p>Ha az egész világ elitéli is őt, ám a szerető hölgy talál
mentséget számára, az ő szivéből csak az élettel együtt lehet
kitépni emlékét.</p>
<p>És ha minden élő jel ellene tesz tanubizonyságot, akkor álmodik
felőle, és ébren is felőle álmodik, és jol tudja, hogy az csak
álom, még is ragaszkodik hozzá.</p>
<hr class="chap" />
<h3>VIII.<br />
TATÁR HARCZ.</h3>
<p>Miriám két egész ezredet egyesite Marzia városban; lovasait,
gyalogságát ugy be tudta hozni a szoroson, hogy a meglepett
lakosság egy szót sem tudott meg előbb jöveteléről. Minden
elől-utol találkozót összefogdostak előőrsei s Hajbakut örmény a
legőszintébb csodálkozással látta a fényes tábornok urakat
leszállani kapuja előtt s azt sem tudta, melyiknek csókoljon
<span class="pagenum"><a name="Page_235" id=
"Page_235">-235-</a></span> kezet a sok közül elébb, midőn
méltóztattak házába benyitni.</p>
<p>Miriámnak első szava az volt hozzá, hogy kiparancsolta saját
házából.</p>
<p>– Fiam! monda e tisztes ősz embernek, ki neki apja lehetne;
fiam, keress magadnak más szállást, mert ezentul én fogok itt
időzni. Ismerlek, ki vagy: jó pénzért számomra kikémlelted a
Mirzát; de még jobb pénzért kéme lennél a Mirzának én ellenem.
Használtalak, már most nem kellesz, s félni sem akarok tőled. Rajta
légy, hogy jó messze válaszsz lakást ettől a várostól. Ha
eltávozunk, a házadat ismét itt találod. Ha valami károd lesz, majd
becsültesd meg s folyamodjál érte Szentpétervárra.</p>
<p>A jámbor örmény jónak látta ezzel a vigasztalással beérni. Hisz
a moszkók csak a lakását vették el; még gonoszabb lehetne pedig a
dolog, ha azok adnának neki lakást, ott, a hol neki nem
tetszik.</p>
<p>Miriám azonnal elrendezé csapatjait, a legnagyobb ovatossággal,
hogy az átelleni sziklatetőkről hadi tervét ki ne kémelhessék.
Tiszteinek meg volt parancsolva, hogy szüntelen közkatonai köpenyt
viseljenek egyenruháik felett s osztályát senki el ne hagyja.</p>
<p>Midőn az előőrsök vizsgálatából az örménytől elfoglalt házhoz
visszatért, nagy meglepetés várt reá; a vitéz Karvajoff tábornok
érkezett oda Jekaterinoszlávból, az a derék ember, kinek ő mostani
rangját köszönheti, s ki viszont ő neki köszönheti, hogy most ott
időzhet a világ háta mögött, Jekaterinoszlávban, a Kaukazuson tul.
<span class="pagenum"><a name="Page_236" id=
"Page_236">-236-</a></span></p>
<p>Mind a ketten azt mondták, hogy nagyon örülnek, a midőn egymás
kezét megszorithatták.</p>
<p>A tábornok egy zárt levelet adott át Miriámnak, melybe az volt
irva a kormányzó által, hogy Karvajoff tábornok és Alabin ezredes
előtt adja elő azon hadi tervét a legrészletesebben, melylyel Mirza
Kobult megtámadni szándékozik.</p>
<p>Miriámnak engedelmeskedés volt a dolga. Elővette térképeit,
mikben a mezrei rejtek legtitkosabb erősségei, védhető és
hozzájárulható helyiségei pontosan fel voltak jegyezve. Akárki
készitette azokat, bizony jártasnak kellett lennie azon a vidéken,
s nem csak szemeivel, de eszével is meglehetősen birni.</p>
<p>– Itt három feladat van, monda Miriám, miután a helyzetet
lerajzolá. Az első minden esetre a malomnak nevezett erőd
elfoglalása. Ez pusztán leleményesség dolga, egyedül találékony
észt feltételez végrehajtójától, a miért én azt Alabin ezredesre
kivánom bízni; mint kinek hasonló esetekben hirteleni önfeltalálása
nevezetes. Második műtétel az elősánczok elfoglalása a
hegy-magaslaton; ezt rábízhatom bár melyik vitézebb
dandárvezetőnkre, mert ehez semmi egyéb nem kivántatik, mint
személyes vitézség, a lerajzolt védművek között egy gyermek is
eligazodhatik, s a munka forrója csak a sánczoknál kezdődik, azon
pedig behunyt szemmel s kivont karddal öt percz alatt át lehet
esni. Ismétlem, hogy ez az őrmesterek dolga. A harmadik feladat a
legnehezebb. Mig a gyalogság a mezrei magaslatokat ostromolja, a
lovassággal a hegyszakadék bejáratát kell elfoglalni, hogy a Mirza
czinkosai segélyül ne mehessenek neki. A ki e feladatot pontosan
teljesíté, az meglehet, legkevesebb dicsőséget <span class=
"pagenum"><a name="Page_237" id="Page_237">-237-</a></span> fog
haza vinni a hadjáratból, mert azon esetben tán munkája sem akad,
de ha elhanyagolja azon állást, az egész eredményt koczkáztathatja.
A Mirzának most nincs több száz emberénél odafenn, de ha sikerül a
kóborló tatárok közül még nehány százat magához vonhatni, soha sem
birunk vele. Azért a Csardak előtti álláspont a legfontosabb s ezt
megőrzeni egyenesen magamra vállalom. Én ismerem a tatárok ezernyi
fortélyait, ravasz, rendkivüli hadakozás módját, s hiszem; hogy ha
megtudják, miszerint velem állnak szemközt, meghuzzák magukat
mocsáraik között, s nem lesz bátorságuk a síkra szállani.</p>
<p>Karvajoff feszes komolysággal hallgatta végig Miriám beszédét,
azután egy másik zárt levelet vont elő kebléből.</p>
<p>– Ez is önnek szól; monda, átnyujtva azt Miriámnak.</p>
<p>Miriám feltörte és azt olvasá belőle, hogy a kormányzó
rendeletéből az ő hadműködései egyenesen alárendeltetnek Karvajoff
tábornoknak! minélfogva annak mindenekben engedelmeskedjék.</p>
<p>Ily megaláztatás után más országban a tisztek le szokták tenni
kardrojtjaikat; de Oroszországban ilyesmi nem divat és nem szabad.
A mit a czár és az ő kormányzói rendelnek, az nem szégyen, még ha
megaláztatás is.</p>
<p>Miriám nyugodtan hajtá meg magát Karvajoff előtt, s tudatá vele,
hogy parancsát várja.</p>
<p>– Hadi terved jó, monda a tábornok összegöngyölgetve a
térképeket. Semmi kifogásom ellene. Csupán a végrehajtás személyeit
hiszem jónak megcserélni. A malomnak czímzett erőd elvételével
téged bízlak meg: a Csardak felőli álláspont <span class=
"pagenum"><a name="Page_238" id="Page_238">-238-</a></span>
felügyeletét pedig Alabinra hagyom. Én magam itt a középpontból
intézem a megszállást.</p>
<p>Miriám arcza legkisebb változást nem mutatott.</p>
<p>– Én e feladatban is nagy megtiszteltetést találok; de ujolag
figyelmeztetem Alabin ezredes urat; hogy a tatárok ravaszságától
jobban lehet félni, mint görbe kardjaiktól, s a ki eléggé ovatos
lenni nem tud, nagyobb veszélyben lehet miattuk Szimferopol
közepén, őreitől körülvéve, mint egy magában a Jura szakadékai
között.</p>
<p>Alabin fülig vörösödött el e szóra, mely őt az arany
álarczossali estére figyelmezteté; de vigasztalhatta magát azzal,
hogy hiszen Miriám annál halaványabb.</p>
<p>Szegény Miriám, neki ugyan elég oka van arra, hogy halavány
legyen. Mint okos ember, ugy számitotta ki magának a dolgot, hogy
majd nagy áldozatokkal oly győzelmet vív ki, mely őt a czár
kegyében megerősíti; és íme most látja, hogy ő maga van legelső
áldozatul szánva, hogy elhatároztatott, miszerint ő veszszen
legelébb is kárba; hogy ő legyen, a kit elhasználnak, és nem az, a
ki a hasznot aratja.</p>
<p>A legközelebbi éjszakán kellett a malom elleni támadást
végrehajtania.</p>
<p>E vakmerő fegyvertényre egy saját zászlóalj rendeltetett
parancsnoksága alá.</p>
<p>Saját kiváló öltözékeikről megismeré a katonákat Miriám.</p>
<p>A szibériai zászlóaljak egyike volt az; a mik ugy erednek, hogy
a hol nagy bűnösöket találnak a hadsereg között, kik a <span class=
"pagenum"><a name="Page_239" id="Page_239">-239-</a></span> tizezer
vesszőt ki birták állani s nem haltak meg bele; kik tilos eszméket
mertek társaik előtt kibeszélni, kik tán itt amott katonai
forradalmak részesei voltak, vagy engedetlenek előljáróik iránt,
sőt talán lengyelek, vagy titkos jacobinusok, veszélyes társulatok
czinkosai; az ilyenekből saját ezredeket alkottak, s ezen
kiválasztott ezredek számára szokott fentartatni azon ritka
megbecsültetés, hogy ostromlott várak réseit ők rohanják meg
legelől, ők temessék be hulláikkal a sánczárkokat, s azt a kettős
szolgálatot tegyék birodalmuknak, hogy megmentsék azt az
ellenségtől és saját maguktól.</p>
<p>Midőn egy ily ezred bizatott Miriám kezére, jól tudhatá, hogy mi
vár reá?</p>
<p>Az ilyen tisztelet felér a halálitélettel, a mi Oroszországban
el van törültetve.</p>
<p>Miriám ha különben nem tudta volna is ezt, eléggé sejtheté
abból, hogy tiszttársai oly szivesen búcsuztak el tőle ez este,
mint a kit nem fognak többé látni; maga Karvajoff is részesité
annyi kegyelemben, hogy titokban megsúgta neki, miszerint jól
teendi, ha ő is közkatona köpenyt fog ölteni s kalapja mellől
elhagyja a tollbokrétát.</p>
<p>Miriám azért is legpompásabb öltönyét vevé magára, felkötötte
aranyos övét, felrakta rendjeleit; gömbölyü prémes cserkesz süvege
mellé akkora kócsagot tűzött, hogy ágyuval is rá lehetett czélozni,
s még az egész tetejébe felkerekíté lángpiros tatár-köpenyegét,
hogy a ki csak hirét hallotta is, rá ismerjen róla.</p>
<p>A mint ily öltözetben katonái elé lépett, bámulva szólitá
<span class="pagenum"><a name="Page_240" id=
"Page_240">-240-</a></span> meg minden ember: ez még is vakmerőség,
ez Isten-kisértés; hisz igy mindenki ő reá fog czélozni.</p>
<p>– Hadd czélozzanak: felelt ő büszkén. Azt hitték, hogy félek,
midőn e rohammal megbíztak; pedig még nincs az a golyó megöntve, a
mely elől Miriám eltagadja magát.</p>
<p>És ugy ment fényes lobogó köntösben arany boglárokkal, gyémántos
rendjelekkel, abba a csatába, melyből senkit sem várnak társai
vissza. Oly büszkén hordta mellén azokat a rendjeleket, mintha
czélnak tartaná ott, hogy oda lőjjenek.</p>
<p>Egy két fegyveres társa tán meg is sajnálta, a kinek tán épen
utjában nem volt, de hogy azok közé sem Karvajoff, sem Alabin nem
tartozott, az több mint valószinü.</p>
<p>E született orosz főnemesek előtt a tatár Mirianoff mind végig
gyanus jellem maradt; az emberi szív jobb érzelmei közé tartozik
az, hogy az árulónak, a szökevénynek soha sem hisznek egészen s ez
a gyanus göcs legjobban meg lesz oldva igy: ha hű volt Miriám,
akkor elesik Oroszországért, de dicsően esik el; ha pedig hűtlen
volt, akkor dicsően vész el, de még is csak elvész.</p>
<p>A syllogismus mind a két oldalról erős s becsületére válik
annak, a ki feltalálta.</p>
<p>A mint szürkülni kezdett az alkony, Miriám megkerülte
csapatjaival a várost, hogy azon ismert utra forduljon, mely a
malom tájára vezet.</p>
<p>A hegyi folyamhoz érve, egy csapat dzsidást talált ott, kik
lovaikat itatták a vízben s panaszkodtak, hogy a folyam
<span class="pagenum"><a name="Page_241" id=
"Page_241">-241-</a></span> megfoghatlan okok miatt ugy kiapadt,
hogy alig találnak benne elég ivó vizet.</p>
<p>Miriám jól tudta, hogy mi e gyors apály oka, némely helyütt alig
ért bokáig a kövek között csergedező viz, s egy-egy külön szakadt
gödörben kalappal lehetett fogni az ott rekedt pisztrángokat; a
heverő orosz katonák bográcsokban főzték a parton az összefogott
halat és rákot, némelyik itt-ott skorpiót is fogott a rák helyett;
megfőzte azt is, semmi baja sem lett tőle.</p>
<p>Az utolsó előőrsöt elhagyva, leszállt egész csapatjával Miriám a
kiapadt folyam medrébe, s annak két sziklás fala közt haladt
sebesen mindig a folyam mentében.</p>
<p>Két felül a part oly magas volt, hogy a haladó sereg
szuronyhegyei sem látszottak ki belőle. Semmi sem árulhatá el
közeledésüket.</p>
<p>A völgyön mély köd feküdt, melyen alig birt keresztülderengeni
az ujhold sápatag félképe. Kedvező idő a titkos rohamra. Csupán azt
kell még bevárni, mig a hold is lemegy, azután a köd és sötétség
két jó barát lesz.</p>
<p>Addig ott kell időzniök a vizmederben; ha egy hang elárulja ott
létöket, végök van, két percz elég arra, hogy együtt mindenestől
örökre megszünjenek Oroszország terhei lenni. Ha Miriám társai
tudnák, a mit ő tud, hogy fagyna meg szivökben a vér! Ha sejtenék
azt, hogy e hegyi folyam azért apadt el oly egyszerre, mert a
hegyen tul óriási gátokat zártak eléje s csak egy zsilipet kell
felrántani, hogy egy egész tenger zúduljon reájok alá, mely ha az
egész mély meder mind fegyveres vitézzel <span class=
"pagenum"><a name="Page_242" id="Page_242">-242-</a></span> volna
is tele, ugy elseperné őket, hogy az itéletnap sem szedné szétszórt
csontjaikat össze.</p>
<p>Az igazi ut, mely a malomhoz vezet, épen a part felett visz el.
Egy perczben ugy tetszik nekik, mintha lovak dobogását hallanák
fejük fölött. Mindenki lehuzza magát a víz alá, hogy sisakjaik
hegyei sem látszanak ki. A tatár őrjárat halad végig a parton. Ha
valamelyiknek eszébe jutna megtekinteni, micsoda kövek azok ott a
mederben, miken a víz itt amott apró zuhatagokat képez?… Nem vettek
észre semmit, elhaladtak tova; Miriám csapatja most emeli ki fejeit
a vízből lélekzetet venni… A hold már a hegyek között van, sietni
kell, mert ha a hegytetőkön is sötét lesz, akkor a tatárok egész
szál fenyőfákat gyujtanak meg, s kivilágitják az egész vidéket.</p>
<p>Most gyorsan előre! Kiki hajigálja el, a mi terhére van: a lőpor
ugy is átnedvesedett, a töltényekre semmi szükség, csak a szurony
ad még vigasztalást.</p>
<p>Már hallik a malom kelepelése; csak egy kereke forog, kevés vize
van, itt vigyázni kell, mert egy mély gödör van a kerekek előtt; a
kik úszni tudnak, előre! A víz alatt hegyes sánczkarók merednek,
vigyázzon mindenki, hogy beléjök ne akadjon, a ki megsebesíti magát
bennök, el ne jajduljon, hanem haljon meg békével. Maga Miriám
úszik legelől, kardja fogai között. Jó, hogy ez a malomkerék
kelepel, nem hallani tőle az úszók lubiczkolását. A malomkerék még
egyébre is jó. Meg lehet fogózni egyik lapátjába, a forduló
kerékkel fel lehet emelkedni egész a malomsáncz párkányzatáig s
onnan egy merész ugrással át lehet szökni a párkányra. <span class=
"pagenum"><a name="Page_243" id="Page_243">-243-</a></span></p>
<p>Miriám volt az első. A mint a malompárkányra ugrott, kardját
kezébe kapta, s felszakítva a már ismeretes őrszoba ajtaját,
berohant egyedül s a mint a szoba közepén négy tatár ült egy
felforditott hombár előtt, koczkázva, odaütött közéjök öklével a
hombár fenekére, rájuk kiáltva:</p>
<p>– Adjátok meg magatokat!</p>
<p>A tatárok ijedten ugrottak szét s mintha elfeledték volna
fegyvereik használatát, rohantak a tulsó ajtó felé. Miriám egyet
megragadott közülük, de a tatár kiszakítá magát kezei közül s
mielőtt Miriám társai rárohantak volna, ő is eltünt a tulsó ajtón,
melyet üldözőik előtt rögtön lebocsátott csapda rekeszte el.</p>
<p>Az oroszok betörték fejszékkel a csapdát, s azon benyomulva a
malomgép teremében találták magukat; azonban sehol sem akadtak egy
ellenfélre. Az első pillanatban nagy lárma volt a malom minden
termeiben, mintha negyvenen is volnának ott, és most senki sem
található a pinczéktől a padlásig sehol.</p>
<p>– Jól tudom, hová lettek, szólt Miriám, s egy fáklyát kezébe
ragadva, a malom gépezetén keresztül a vízroham üregébe indult.</p>
<p>Helyesen gondolá, a mint a fáklyával az üreg nyilásához lépett,
rögtön tiz lövés jött egyszerre az üregből s jobbra balra, a kik
mellette álltak, holtan hullottak le.</p>
<p>– Uram! szólt ekkor egy jámbor közvitéz Miriám elé lépve; kiméld
életedet, maradj hátul, ez öltözetről mindenki rád ismer, vagy add
legalább nekem a fáklyát, hogy téged ne lássanak.</p>
<p>– Nem félek, biztositá Miriám a vitézt. Ereklyém van: s
<span class="pagenum"><a name="Page_244" id=
"Page_244">-244-</a></span> azzal elővonta kebléből szent Sebestyén
aranyozott képét, ki íme nyilaktól volt átlövöldözve Diocletian
császár parancsára.</p>
<p>Az orosz áhitattal csókolta meg az ereklyét, s oly bizton érezte
magát azontul Miriám mellett, mintha őriző angyalok járnának
előtte, ködnek és tűznek oszlopában.</p>
<p>Miriám sebesen nyomult előre a szűk alaguton; gyorsaságtól
függött minden siker, egy golyó sem érte, pedig egyre lövöldöztek
reá; csakugyan talizmánjának kell lenni.</p>
<p>Midőn nehány száz lépésnyire hatoltak már az üregbe, egyszerre
irtóztató csattanás hallatszott kivülről, melynek dörgése, mint
valami óriás harang siketítő búgása tölti el a földalatti
boltozatot: az egész hegy összeomlani készül, a szikla reszket,
mint a megkondított ércz; s a rettentő robaj, mintha száz meg száz
enyészetes halálkiáltás kardalával végződnék.</p>
<p>– Mi volt ez? kérdi egymástól a rémület.</p>
<p>A válasz borzasztó.</p>
<p>Künn a malomerőd a levegőbe röpíttetett; Isten tudja hányan
voltak benne? ki bírná megszámlálni a győztes oroszokat ott a
szétvetett kődarabok alatt, az égő gerendák között? Egy-egy fekete
tömeg még most is vonaglik itt amott. Alig ismerni rá, hogy ember
volt valaha.</p>
<p>Az üldözést nem lehete folytatni tovább, a zavar sokkal nagyobb
volt az oroszok között. Miriámnak vissza kellett vonulnia az
üregből. A közvitézek most már igazán hitték, hogy az amulet menté
meg a haláltól, mert ha hátul marad, ő is ott vesz a
robbanásban.</p>
<p>A csattanást jól hallották Marzia városban is s a főtisztek
<span class="pagenum"><a name="Page_245" id=
"Page_245">-245-</a></span> a tábornoknál épen vacsoránál ülvén,
találgatták, mi lehet az? Vacsora után majd utána járnak. A válasz
azonban még vacsora előtt megérkezett; mert a mint Karvajoff
számára, ki bornemisza volt, friss vizet hoztak a folyamból, s ő
azt a fakupából üvegpohárba tölté; boszonkodva szólt, hát veres
bort adtok nekem?</p>
<p>Nem veres bor volt az, hanem piros vér; háromszáz szétmorzsolt
hősnek vére, azon frissen merítve a folyam medréből, melyben
áradást idézett elő. Azt tették fel a tábornok asztalára, nem látva
szinét a faedényben.</p>
<p>A tisztek egymásra néztek és hallgattak. Gyaníták, mi történt.
Szegény Miriám. Hamar bevégezte. Egy öreg pópa volt jelen; az
elkezdett énekelni a megholtak lelkeiért; a tisztek ezüst pénzeket
adtak neki viaszgyertyákra s Karvajoff ünnepélyes fogadást tett,
hogy a derék Mirianoff emlékére márvány oszlopot fog emeltetni
Marzia közepén s azt a piaczot az ő nevéről hivatja.</p>
<p>Ez ájtatos foglalkozás közepett érkezett meg Miriám követje.
Tiszteletét hozta urának a fővezérhez, és a vállalat eredményérőli
tudósítást.</p>
<p>A malomerőd elfoglaltatott, hanem a hegyi alaguton menekült
tatárok a győztesekkel együtt felvetteték az egész épületet! maga
Miriám csak az által menekült meg nehány század magával, hogy a
robbanás alatt a tatárokat üldözé az alaguton. Megbizatását
végrehajtá, s most kér segitséget, hogy az elfoglalt álláspontot
megtarthassa.</p>
<p>E hir nagyon megzavart mindenkit; hogy Miriám egy óra alatt
vakmerő rohammal elfoglalja az erődöt s egy légberöpített
<span class="pagenum"><a name="Page_246" id=
"Page_246">-246-</a></span> sáncz ostromlói közül nehányad magával
megmeneküljön, ez hasonlított a csodákhoz.</p>
<p>A tiszt urak sajnálni kezdék a pópának adott ezüst
pénzeiket.</p>
<p>Karvajoff hideg vérrel piszkálta fogait, végre azt mondta Miriám
hirnökének, hogy csak menjen vissza, reggel felé majd küldenek
számára erősitést.</p>
<p>Azzal a tisztek szétoszlottak tanyáikra, Alabin még a késő
éjszakai órában átlovagolt a csardaki állomásig, mely reá volt
bízva.</p>
<p>A végzetes tatár csárdától a Mezre várig vezető uton Miriám azon
javitást teteté, hogy a meredek hegyszakadék fölött állóhidat
veretett, ez által a keskeny hegyoldal helyett a szélesebb
tulpartra volt az ut áttéve, melyet a tatárok ugy látszik
készakarva hanyagoltak el.</p>
<p>Ez ösvényen haladva Alabin két óra alatt tette meg azt az egész
utat, melyen legelső alkalommal fél éjszakán át elhordozta a ravasz
tatár. Hiszen csak azt kaphatná meg még egyszer.</p>
<p>A tatár csárda most egészen Alabin számára van elfoglalva, a
csárdás régen megszökött belőle s ott hagyta azt üresen a vendég
urak számára.</p>
<p>Egy tábori ágy, egy medvebőr az egész kényelem, a mi Alabinra
várakozik; ha legkényelmesebb ágya volna, sem igen tudna saját
gondolataitól aludni.</p>
<p>Nehány nap alatt annyi viszás dolog történt vele, hogy nem bir
kiigazodni saját eszméi közül. Nagyravágyását uj diadallal
kecsegteti a mezrei ostrom, kiváncsisága fel van ingerelve
<span class="pagenum"><a name="Page_247" id=
"Page_247">-247-</a></span> látni azt a csodálatos rejtekhelyet s
annak legcsodálatosabb urnőjét s talán jutalmul nyerni az egész
tündéri tanyát, tündéri urnőjével együtt. Boszut állni gyűlölt
vetélytársán, a ki mindig szerencsésebb volt, mint ő; feláldozhatni
őt saját szerencséjének, az ő küzdelmei árán juthatni épen azon
dijhoz, a mit amaz elveszít. Hanem itt azután valami lehűtő
gondolat tévedt forró képzeletei közé: – az, hogy ez a Miriám
milyen ördöngös szerencsével bir, mennyire nem esik bele semmi
verembe, a mit alá ásnak, hogy meg tud állni két éles fegyver
között és egyiktől sem fél; gyülöli a tatár is, az orosz is, és
egyik sem birja elveszteni. Erről azután eszébe jutottak e
rendkivüli ember figyelmeztetései azon veszély felől, mely reá a
csárda állomásán várhat, s ha még hozzá az aranyálarczczali mesés
kalandjára talált gondolni; tökéletesen indokolva lehetett azon
aggodalma, mely nem engedte jó tábori ágyán aludni, hanem
kényszeríté háromszor is felkelni s kivont karddal körül járni
szellős hajlékát, mely minden oldalán őrökkel volt körülvéve.</p>
<p>Midőn harmadszor kiment a csárdából, őrei figyelmeztették valami
világosságra, mely nehány percz előtt keletkezett, azóta hirtelen
kezd terjedni s mindinkább közeledik.</p>
<p>– A nádat gyujtották meg valahol vigyázatlan pásztorok s annak a
tüzét hajtja felénk a szél: vigasztalá magát Alabin.</p>
<p>A szél azonban épen ellenkező irányban fútt s a tűzvilág még is
egyre közeledett.</p>
<p>Egy csapat kozáknak rögtön parancsot adott Alabin, hogy
vágtassanak előre, s szerezzenek róla tudomást, mi az?</p>
<p>Az alatt mindenki nyeregbe veté magát; az ágyukat elhelyezték,
<span class="pagenum"><a name="Page_248" id=
"Page_248">-248-</a></span> s az egész lovassági dandár csatakészen
várta az ismeretlen veszélyt, akármi alakban jöjjön is az.</p>
<p>Nehány pillanat mulva rémülten száguldottak vissza az előre
küldött kozákok.</p>
<p>„Az ördögök jönnek!“ kiálták már messziről s megrémült hetmanjok
akadozó nyelvvel bírta elhebegni Alabin előtt, hogy egy roppant
sereg tüzet okádó szarvas szörnyeteg jő nagy bömböléssel a tábor
ellen; soha sem látott ilyen ellenséget senki.</p>
<p>Minő őrült lárma ez!</p>
<p>Ezer meg ezer vad, idegen hang iszonyító keveréke: bőszült
fenevadak bömbölése, kutyák ugatása, ostorcsattogás, emberi
üvöltés, és az a tomboló robaj, mely alatt megreszket a föld, és az
a tétova láng, mely vészsebesen közeledik és senki sem tudja, mi
robaj, mi láng, mi veszély az, a mi közeledik? Az ördögök
szabadultak el a poklokról.</p>
<p>Gyorsan az ágyukhoz, gyorsan a lovakra jó moszka vitézek! késő
volna sánczokat hányni most, késő volna csatatervet készíteni: ez
tatár harcz leend.</p>
<p>Rémes, rendkivüli csata, a minőről nincs említés téve a
hadtudomány könyveiben, hogy a bölcs vezérek ovakodhassanak tőle, a
hol nem segit sem az ágyu, sem a vitézi kar, sem a jó szurony, sem
a jó kard a kezében; csak egy segitene, a futás; de az kinek jutna
eszébe?</p>
<p>Csak négyszázan vannak a tatár lovasok, kik az ördöngös harczra
vállalkoztak, de maguk előtt kétezer szilaj bikát hajtanak, a
legvadabb embergyűlölő állatokat, mik Tauria rónáin legelnek s
megkergetik az ismeretlen lovast. <span class="pagenum"><a name=
"Page_249" id="Page_249">-249-</a></span></p>
<p>Kétezeret összefogtak Mirza Kobul gulyáiból, párjával
összelánczolták őket szarvaiknál fogva, szarvaik közé pedig
fenyőgallyakból vastag kévéket kötöztek, azokat azután
meggyujtották.</p>
<p>Azzal hajrá!</p>
<p>A horogvégü ostor csattogása, az uszított ebek üvöltése, a
ropogó láng neki vadítá a szilaj állatokat; vak, veszett dühvel
rohannak előre, égő szarvaikkal a pázsitot szaggatva fel
futásukban, rá az egész tömeg az orosz dandárra.</p>
<p>Alabin négy ágyuja mögött állt, a mik kartácsra voltak töltve, s
a fölvert por miatt, mit a szél előre vert, nem ismerheté meg
elleneit.</p>
<p>Mikor nehány száz lépésnyire voltak, akkor egyszerre mind a négy
ágyuval közéjök lövetett. A lövések után egy-egy hosszu folt támadt
a közelgő lángtengerben, mint mikor az égő parázs közé csapnak,
azután ismét összefolyt az s jött robogva és üvöltve.</p>
<p>Még egy lövés, és ismét egy; ekkor a szél félrekapja a
porfelleget s az oroszok megismerik elleneiket. Nem emberek azok,
hanem ördögök.</p>
<p>Az égő, izzó homloku fenevadak, hosszan csüggő véres
nyelveikkel, fekete alakjaikkal, vértől és tajtéktól csorgó
szügyeikkel, orrlyukaikon a tűzben sziporkázó forró gőzt fuvallva,
valóban méltán képviselheték a pokol szörnyeit, melyek csordástól
jöttek elő e sápadt emberi alakok szívbeli bátorságát
megpróbálni.</p>
<p>Valóban sápadtak voltak. <span class="pagenum"><a name=
"Page_250" id="Page_250">-250-</a></span></p>
<p>A veszett tömeg alig volt már tőlük száz lépésnyire. Még csak
egy ima elmondására sem volt többé idő.</p>
<p>Elől, valamennyi fenevad előtt nyargalt egy vén, koromfekete
bika; ez volt talán a többiek vezére. Két fiatalabb tinót kötöttek
két felül hozzá, mind a kettőt ellőtték az ágyugolyók, egyik még
sántikálva rohant mellette három lábon, a másik élettelen hevert a
földön s a vad bőszült állat ugy hurczolta magával mind a kettőt
izzó lánczainál fogva, mintha nem is érezné, hogy vele vannak.</p>
<p>– A lándzsákat előre! kiálta Alabin, s egyszerre az egész kozák
hadsor előreszegzett lándzsái meredtek a fenevadak elé.</p>
<p>Mintha csak búzakalászok lettek volna!</p>
<p>A futó láva rohama nem erőszakosabb, mint volt e fenevadaké; nem
láttak semmit maguk előtt, nem éreztek semmi sebet, egy pillanat
alatt a kozákok lovaik alatt voltak, s jó esett nekik, hogy égő
homlokaikat valami enyhítő nedv érhette; a legázolt lovak és
lovagok vére.</p>
<p>Az emberek még küzdöttek volna, de az állatok megtagadták a
szolgálatot. A megrémült paripák lehányták lovagjaikat a nyeregből,
vagy erőszakosan futottak szét velük az ismeretlen éjszakába; a
hadsorok át voltak törve, a ki közbeszorult, ott gázolták el a
nyargaló tömegek, lovat és lovast egymás vérébe taposva.</p>
<p>Két ledöfött paripa közé bukott le Alabin; ugy bukott le, hogy
meg nem birt mozdulni onnan. Az egész bősz csorda keresztül
vágtatott rajta, a két paripa hullája őrizte, hogy agyon nem
taposták; látta őket egyenkint átugrálni feje fölött <span class=
"pagenum"><a name="Page_251" id="Page_251">-251-</a></span>
némelyik nagyot döfött szarvaival a holt paripába, melyben
leszegzett fejével megbotlott; egy ott esett el épen mellette, a
fáradságtól megszakadva s ott bőgött sokáig, mig a többiek agyon
nem taposták, fel-felemelve tűztől elundokított fejét. A vérebek, a
feluszított szelindekek, szeges örveikkel keresztül-kasul
nyargaltak a csorda között, a futó állatok lábaiba harapdálva s
fojtogatva a földre hult vitézeket, kik még életjelt adtak.</p>
<p>Alabin emlékezett rá, hogy pisztolya kezében volt, midőn
legázoltatott, s nem tudott magának számot adni róla, hogy miért
nem veszi most annak hasznát? Későbbre tartogatta.</p>
<p>Egyik rémalak a másik után futott rajta keresztül; a dühödt
fenevadak után jöttek vágtatva a tatár lovasok, csattogó
ostoraikkal, lánczos kopjáikkal, miket az üldözött bikák után
hajigáltak. Alabin egyet kettőt felismerni látszott e vad marczona
alakok közül. A vén csárdai csapláros, ki őt legelébb Mezrevárig
vezette, ki oly ügyetlenül ült a lovon, most a legszilajabb ménen
nyargalva vágtatott társai élén, feje fölött pörgetve hosszu
dárdáját, mint egy könnyü pálczát.</p>
<p>Alig nehány lépésnyi távolban tőle nyargalt fekete tatár lovon a
mezrevári vad kisasszony, az emberijesztgető Dzsula; féloldalt ült
hosszu serényű paripáján, egyik kezében hat póráz kötőfékjét
tartotta, melyre dühödten ugató szelindekek voltak kötve, másikban
hosszu karikás ostorral kongatott a futó csordák után; különben is
vad és embertelen arcza most furiákéhoz volt hasonló, rövid göndör
haja szerteszélyel szabadulva, mint vonagló kigyófészek,
tekergőzött sokszegletü feje körül, irtóztató <span class=
"pagenum"><a name="Page_252" id="Page_252">-252-</a></span>
arczulatát egy oly mosoly világítá, melytől az élő vér fagyott
meg.</p>
<p>E gyülöletes alak láttára, mint a galvanizált halott, rándult
össze az orosz főnök. Az utálatos szörny vérrel fecskendezett arcza
ott rebbent el szemei előtt, mint egy kisértetes álom. Valamit
akart neki kiáltani, talán valami átkot, de ez a kiáltás nem bírta
elhagyni ajkát. A pisztoly talán szerencsésebb lesz, könnyebben meg
tud szólalni.</p>
<p>– Halál reád!</p>
<p>A halavány vitéz aléltan, mozdulatlanul feküdt holt társai
között, s csak képzelte ő, hogy halált kiáltott a rémalakra, hogy
pisztolyát rásütötte. Szája zárva volt, és karja ketté törve, a
látás még az ébrenlét, de a küzdelem már az álom volt.</p>
<p>A vad lárma, a dúló tömegek keresztül rohantak felette, az
üvöltés mindig messzebb távozott el tőle, a tomboló moraj lassúbb
kezde lenni, a föld megszünt reszketni, a táj elsötétült ujra s egy
óra mulva ismét néma és csendes lett a környék.</p>
<p>Alabin arról gondolkozott, vagy talán csak álmodta ott fekve,
hogy annak a Miriámnak még is csak igaza volt, midőn ezt a helyet
akarta magának választani. Milyen szép volna tőle, ha mostan ő
feküdnék itt helyette, ezen a dicstelen csatatéren, hol annyi jó
lovag átkozza a földet, mely vérétől nedves ki nem hősöktől
leverve, hanem barmoktól letiporva leheli ki lelkét.</p>
<hr class="tb" />
<p><span class="pagenum"><a name="Page_253" id=
"Page_253">-253-</a></span></p>
<p>Marziában az egész eseményről semmit sem tudtak meg; az ágyuzás
hangjai nem törhettek idáig; s az őrt álló vadászok kik a város
véghelyein voltak felállitva, egész nyugodt lélekkel nézték el,
mint halad a hegyi folyam partján végig egy hosszu csapat lovasság:
hosszu dárdáikról könnyen kozákoknak nézhették őket, s csak félóra
mulva hallottak valami rögtöni csatazajt a malomerőd táján, s
siettek Karvajoffot tudósítani, hogy Miriám veszélyben van, tán
segitségére kellene menni.</p>
<p>Karvajoff azt mondta, hogy „majd reggel!“</p>
<p>Reggel azután, midőn Karvajoff felkelt a malomerőd helyét
megszemlélni, ott találta a maga kiküldött zászlóalját mind a
rendelt helyeken. A kiket a robbanás el nem temetett, ott álltak
sorban a sziklafal mellett; csupán az az egy hiba esett bennük,
hogy fej nélkül álltak ottan. Legeslegelől a vezér maga, nagy piros
köpenyegében, rendjelekkel díszített köntöse még ékesebb volt egy
lándzsadöféstől, melytől elborította a vér. Olyan tréfás látvány
volt az egész: egy hadsor, melynek feje nincs.</p>
<p>Haza szállinkozó lovasok Alabin seregéből azután egész csodákat
beszéltek el a tábornoknak az éjszakai rohamról az ördögök
ezredeiről, mely ellenkező tudósitásokból olyan zürzavaros
gombolyag keletkezett, hogy kevésbbé jártas vezér, mint Karvajoff
el nem igazodott volna rajta. Ő azonban alkalmat vett magának ez
eseményben következő összefüggést találni s azt a kormányzónak
Szebastopolba megküldeni, remekmintájául minden későbbi
haditudósitásoknak:</p>
<p>„Van szerencsém excellentiádat tudósítani, miszerint az
<span class="pagenum"><a name="Page_254" id=
"Page_254">-254-</a></span> éjjel a kóbor tatársereg egy csapatja
az élelemben szükséget szenvedő várbelieknek nehány ezer darab
marhát akart becsempészni. Kellő intézkedéseim s seregünk bátor
figyelme meghiusitá az alattomos kisérletet, s az egész gulyát
sikerült elfognunk. Az ellenség nagy veszteséggel vonult a várba
vissza. Ha Miriám dandárnok az ellenség megkerülése végett
kiküldött szibériai 7-ik zászlóaljjal el nem késik, az egész
ellenséges csapatot elfogjuk. Igy is nagy veszteségük volt. Az
említett dandárnokon kivül, ki késedelmének áldozata lett, közülünk
senki sem esett el a harczban (igazat mondott, mert mind ott álltak
a falhoz támogatva). Ki kell azonban Alabin őrnagyot emelnem, ki az
ellenség visszaverése alkalmával hősi küzdelem közepett veszélyes
sebet kapott; s még sebesülten is folyvást megtartá a vezényletet.
Sajnálom, hogy az ellenség veszteségéről pontos tudomást nem
szerezhettem, miután szokásuk a tatároknak magukat lovaikhoz
kötözni, hogy az ütközetben, ha meghalnak, se essenek le a földre.
Ez érzékeny csapás után minden perczben várom, hogy a lázzadó Mirza
életre halálra megadja magát stb.“</p>
<p>Ezt a tudósitást aztán rábízta egy kozákra; a kozákot még az nap
délben lelőtték a Belbeki nádasok között s a hadi tudósítás még
azon este szerencsésen megérkezett – Mezre várba, és átadatott
Mirza Kobulnak magának.</p>
<hr class="chap" />
<p><span class="pagenum"><a name="Page_255" id=
"Page_255">-255-</a></span></p>
<h3>IX.<br />
A MENYEGZŐ.</h3>
<p>Kinek volna gondja Mezrevár paradicsomában arra: minő
haditerveket főz Karvajoff táborkara? hogy készíti hadi
tudósitásait, hogy állitja fel ezredeit?</p>
<p>A fényes keleti virágok most is oly pompában nyilnak, az érett
kalász most is ugy hullámzik, a szelid galambok most is ugy
turbékolnak, mint az előtt, Oroszország egész tüzérserege nem
szomoríthatja meg őket.</p>
<p>A várkastély tornáczában vidám csengetyűs zene szól, lenn az
udvaron fiatal tánczos leányok játszanak hosszu rózsafüzérekkel
tüneményes játékot, a termekben díszes férfiak serege van
összegyülve, fényes ó-nemzeti öltözeteikben.</p>
<p>A közterem falai nem látszanak a virágfüzérektől, a palló nem
selyemszőnyegektől, és az asztalok a drága edényektől.</p>
<p>Mirza Kobul egyetlen unokája lakodalmát üli ma, azért van
mindenkinek jó kedve, csak a menyasszonynak nincs.</p>
<p>Senki sem tudja még, hogy ki lesz a vőlegény?</p>
<p>Választani ugyan könnyü annyi derék férfi közül, de kinek volna
bátorsága azt a fehér virágot leszakítani, ki azért lett olyan
halovány, mert gyülöli azt, a kit szeret?</p>
<p>Csak Kuván és a vén csárdás látszanak tudni a titkot; ha kérdezi
más, hallgatnak és mosolyognak.</p>
<p>Nyilnak a belső ajtók, kilép az egyiken Mirza Kobul, földig érő
skarlát kaftányában, mely alól gyémántos öve csillog <span class=
"pagenum"><a name="Page_256" id="Page_256">-256-</a></span> elő,
keresztül tűzött hosszu hadzsárjával; a másikon Szendereli jő elő,
földresütött szép szemekkel, alabástrom fehér arczczal; kis énekes
madárkája szomoruan meghuzta magát urnője vállán, mintha ő is
osztaná annak bánatát; nem szabad őt onnan elhajtani; Szendereli
nem szeret már e világon semmit, csak e kis énekes madárkát.</p>
<p>Háta mögött jön a törpe Dzsula, két akkora toll-legyezővel, mint
jó maga, s olyan jókedvüen mosolyog mindenkire, mintha szüksége
volna arczának e torzképre, hogy még furcsább legyen.</p>
<p>A Mirza megfogva unokája kezét, kivezeti őt vendégei elé s
nyájasan üdvözlé őket, mond:</p>
<p>– Kedves rokonaim; örvendjetek e napon, mely azért virradt fel,
hogy egy uj ünneppel szaporitsa Mezrevár évkönyveit. Családom
utolsó sarjadékát akarom eljegyzeni nemzetünk legderekabb fiával.
Ki legyen az, ki e czímet bátor elfogadni? azt itéljétek meg ti
magatok.</p>
<p>E szóknál tenyerébe csattantott háromszor a Mirza, a virág
koszoruk egy harmadik ajtóról vonultak félre s az összegyültek
előtt állott – az arany álarcz…</p>
<p>A meglepetés hangja hallatszott minden ajkról.</p>
<p>Ki ne ismerné őt? ki ne látta volna őt véletlenül, hivatlanul
megjelenni, valahányszor nagy veszély fenyegette ügyeiket? ki ne
látta volna őt bátran harczolni éjszakai támadások alatt? Ki ne
tudná, hogy a legcsodásabb vállalatokat ő vezette mindig, soha
rajta nem vesztett, soha társait veszélybe nem vitte és rendesen
oly véletlenül tűnt el, mint megjelent. <span class=
"pagenum"><a name="Page_257" id="Page_257">-257-</a></span></p>
<p>De a csodálkozásnak méltó helye volt itt: eddig mindenki a
Mirzát vélte ez álarcz alatt sejthetni, s csak most emlékezék
vissza azon délczeg, telt termetre, mely a Mirza csontos
testalkotával alig volt összeegyeztethető.</p>
<p>– Elismeritek-e, kérdé Mirza Kobul, hogy ő nemzetünk legderekabb
hőse?</p>
<p>Mindnyájan keblükre tették kezeiket és meghajták magukat
válaszul az arany álarczos előtt.</p>
<p>Ekkor unokájához fordult Mirza Kobul s gyöngéd szeretettel kérdé
tőle.</p>
<p>– És te ismered-e, hogy ő nemzetünk legdélczegebb,
legszeretetreméltóbb fia?</p>
<p>Szendereli hallgatott, nem felelt; de a mig ő hallgatott,
egyszerre a kis énekes madár elkezdé szárnyait rázogatni, fejét
forgatni jobbra balra, s mintha ő akarna urnője helyett felelni,
énekelni kezde, vígan csattogva, repesve.</p>
<p>Mirza Kobul inte az arany álarczosnak, hogy nyujtsa kezét
Szenderelinek.</p>
<p>Az álarczos kinyujtá jobbját és azon a kezén csak négy ujj volt,
a legkisebb hiányzott.</p>
<p>Szendereli méltán bámult maga elé s alig látszott valamit tudni
arról, a mi körüle történik.</p>
<p>De e kis énekes madár elszállt a leány válláról s mindenki
bámulatára oda repült a lovag kinyujtott kezére, egyik ujjról a
másikra szökve s szökdelései közt víg fecsegéssel tekintgetve reá
vissza, mintha kérdené, hát az ötödik ujj hová lett?</p>
<p>Ekkor lassan leemelé képéről az álarczot a rejtélyes alak
<span class="pagenum"><a name="Page_258" id=
"Page_258">-258-</a></span> s azon pillanatban az egész terem egy
név kiáltásától rendült meg:</p>
<p>„Miriám!“</p>
<p>Valóban ő volt az. Az annyira gyülölt, annyira szeretett ifju,
kiről azt mondták, hogy áruló, kit szájával szidalmazott minden
tatár, mig szivével menteni törekedett.</p>
<p>Nehány elkeserült férfi az első indulatra handzsárt rántott s a
gyülölt alaknak rohant, a midőn Szendereli felocsúdva kábulatából,
gyorsan odaveté magát az ifju keblére s gyönge testével készült őt
megvédelmezni; mig a Mirza nyájas komolysággal csillapitá le a
dühöngőket.</p>
<p>– Ő az én legkedvesebb hősöm.</p>
<p>– Nem árult-e el mindnyájunkat ellenségeinknek?</p>
<p>– A mit tett, parancsomra tevé; felelt a Mirza. A mit kimondott,
akaratommal mondta ki. Hogy pedig én miért ismertettem meg magamat
ellenségeinkkel? azt azért tevém, mert elég erősnek érzem magamat
velük megküzdhetni s üdvözlöm az órát, melyben völgyeinkbe
alászálltak, hogy soha el ne távozzanak innen!</p>
<p>Azzal megszoritá az ifju kezét, ki zokogó kedvesét tartá keblén,
a tulboldog, az örömében felviduló Szenderelit s kivezetve őt
palotája erkélyére, bemutatá az egybegyült harczosoknak, mint
ezentuli vezérüket az oroszok elleni harczban.</p>
<p>Alabin odalenn hallhatá a víg kürtriadalt, mely a sziklatetőkről
aláhangzott; hát még ha azon áldomásokat hallotta volna, miket a
víg menyegzői lakomában a legboldogabb pár örömére ittak s a
legszerencsétlenebb orosz vezér veszedelmére! <span class=
"pagenum"><a name="Page_259" id="Page_259">-259-</a></span> Hátha
még azokat az édes suttogásokat hallhatta volna, miket a tauriai
föld legszebb leánya váltott örömittas vőlegényével! hátha még
azokat a titkos beszédeket hallhatta volna, miket a tatár főnökök
egymás között tettek elleneik megrontására Miriámmal!</p>
<p>A míg a hold fenn az égen, addig az ifju vőlegény menyasszonyáé
leend és a mennyországé, a mint az lemenend, a csatáké és
öldöklésé.</p>
<p>Odalenn pedig Marzia városban épen akkor vitték a hősileg
elhullott bajnok Miriám holttestét a sírba nagy katonai
díszelgéssel; a ki pedig nem volt egyéb, mint egy szegény elesett
orosz katona, kit amaz éjjel Miriám köntösébe öltöztettek.</p>
<p>Hisz az a kitünő köntös épen azért volt rajta, hogy Dzsula
harczosai rá ismerjenek róla és rá ne lőjjenek.</p>
<hr class="chap" />
<h3>X.<br />
SZÁMADÁS.</h3>
<p>Miriám a boldog rózsaágyán szendergett. Arcza kedvese
selyemfürteivel betakarva, szemei annak ajkától lezárva; lelkeik
egymással enyelegtek álmaikban.</p>
<p>Ekkor koczogtatnak ajtaján, a boldog vőlegény felébred,
észrevétlenül kivonja karját szép menyasszonya feje alól s kilép az
ajtón. A másik terem sötét, nem lát senkit, de hallja a
suttogásokból, hogy sokan vannak jelen, s hálószobájának ajtaja
azonnal bezáródik, a mint kilépett rajta. <span class=
"pagenum"><a name="Page_260" id="Page_260">-260-</a></span></p>
<p>– Miriám! szolitá meg egy hang a sötétben. Engedtük, hogy örülj
a szerelemnek és légy boldog estétől éjfélig; most ugy figyelj
szavainkra, hogy Krimia vezéri széke előtt állsz, az elnyomott, a
meggyalázott Krimia utolsó szabad földének utolsó bajnokai előtt.
Ez a ház nem csupán Mirza Kobul háza, ez a tatár nemzeté s a ki azt
elárulja, nem magát árulja el, hanem bennünket is és birája annak a
nemzet. Elismered-e nemzetnek elszegényült, elzüllött fajodat?</p>
<p>– Meghajtom magamat előttetek, válaszolt Miriám.</p>
<p>– Mi feltétlen hűséget esküdtünk a Mirzának, folytatá a hang, de
ő is hűséget, okosságot esküdött nekünk veled együtt. Hű és okos
voltál-e mindig?</p>
<p>– Hű és okos voltam.</p>
<p>– Mered bizonyságait adni ennek?</p>
<p>– Életem rajta.</p>
<p>– Tehát felelj: miért fedezted föl az oroszok előtt erős
rejtekünket?</p>
<p>– Hogy kényszerítsem őket a harczot velünk megkezdeni.</p>
<p>– Te adtad a tervet nekik, mint csalják ki seregünk egy részét e
rejtekből?</p>
<p>– De én voltam az arany álarczos, ki Kuvánt értesitém a veszély
felől, ki a parancsot számára megszereztem s a visszatérésre utat
nyitottam.</p>
<p>– Te foglalád el a malomerődöt éjjel ravaszul rohanva meg
azt.</p>
<p>– De én vettetém azt a légbe elfoglalóikkal együtt, <span class=
"pagenum"><a name="Page_261" id="Page_261">-261-</a></span>
elforditva a csak általam ismert villanytelep billentyűjét az
alaguti üldözés alatt.</p>
<p>– Feleltél. Midőn mindenki árulónak kiáltott, Mirza Kobul
megparancsolá nekünk, hogy személyed sérthetetlen, és sem orozva,
sem csatában téged bántani nem szabad. Szót fogadtunk. E parancs
nélkül nem éltél volna tavasztól őszig; midőn rád lőttek is,
készakarva lovadat lőtték meg; a Mirza parancsolta, hogy
ellenfeleinket megerősitse hozzád való bizalmukban. Ámde felelj
most arra, a mi legnagyobb, legsulyosabb kérdés: te ismered a
Mirzával messzelátó terveinket. Nem czéltalan lázongásért, nem
rablás, hetyke vitézkedés végett keresők mi magunknak e rejtek
helyet; hanem azért, hogy itt e folton fenntartsuk nemzetünk
életének csiráit addig, a míg eljön az idő, melyben ismét nagy
terebélyes pálma lehet abból. Felelj, miért kezdtétek most e
harczot? Miért állitottatok ki bennünket a sorompókba? Mert ha
esztelen dicsvágy vezette elméteket, akkor árulást követtetek el
nem rajtunk, hanem a jövendőn.</p>
<p>– Azt mondád, felelt Miriám, e helyen kellett fenntartanunk
nemzetünk életét, a mig eljön az idő, melyben régi hatalmunk
visszavívására ujra előkereshetjük a megrozsdásodott fegyvereket.
Im halljátok tehát: a várt idő eljött! Egész Európa hatalmas népei
kardot vontak az orosz hódító ellen, s ez órában hatvanezer angol
és frank vitéz vitorlázik a fekete tengeren keresztül Krim partjai
felé, ellenfeleinket megtörni e földön; s nem telik egy holdforgás
bele, hogy meghallandják ágyuik dörgését az átkos Akthiár falai.
Azért itt az idő, melyben mi is kirántsuk kardjainkat s halált
kiáltsunk a moszkók fejére. <span class="pagenum"><a name=
"Page_262" id="Page_262">-262-</a></span></p>
<p>Egy névtelen örömriadal, egy őrülettel határos kiáltás zendült
meg e szavaira Miriámnak.</p>
<p>– Allah akbár! Allah kérim! hangzott a kéjtől reszkető ajkakról,
mely közé egy magányos „Alleloa!“ is vegyült: ez az örmény szava
lehetett.</p>
<p>A férfiak odarohantak Miriámhoz, összecsókolták orczáját,
kezeit, köntösi szegélyét, s a szónokló férfi kezét fejére téve
rebegé:</p>
<p>– Légy áldott és légy boldog.</p>
<p>Azután elcsendesült minden, a hálószoba ajtaja ujra megnyilt
Miriám háta mögött, s ő visszalépett rajta. Szép nesztelenül
odahajolt álmodó menyasszonya fölé s egy halk csókot nyomott
halványpiros arczára. A szerelmes hölgy félálomban erősen szoritá
férjét pihegő keblére s izgatott hangon suttogá:</p>
<p>– Milyen jó, hogy itt vagy. Azt álmodtam, hogy felkeltél innen,
kiléptél egy sötét szobába, a hol semmit sem lehett látni. Előtted
álltak férfiak, kik kérdezősködtek tőled. Hátad mögött állt két
bakó, fejed fölött emelt pallosokkal kezeikben; ha egy hamis
feleletet adtál volna, leütötték volna fejedet.</p>
<p>Miriám megcsókolta a kedves álmodó ajkát:</p>
<p>– Miért álmodol te ily borzalmakat, én szelid szerelmem? Nem
voltam én tőled távol, nem akart engemet bántani senki. Álmodjál te
virágnyilásról és galambnevetésről.</p>
<p>– Pedig oly eleven hallottam valami kiáltozást.</p>
<p>– Az imámok éneke volt az, kedvesem. Hallod, most is hangzik.
Hajnalra fordul az idő. A hajnal a szerelem órája, álmodjál
szerelemről s ébredj szerelemre én lelkem gyönyörűsége.
<span class="pagenum"><a name="Page_263" id=
"Page_263">-263-</a></span></p>
<p>A boldog ifju csókokba fullasztá szép arája sötét
aggodalmát.</p>
<p>Künn a karcsu mecset tornyában pedig hirdeté az imám vonatott
énekkel: hogy egy az isten és az Allah, nagy és hatalmas Isten!</p>
<hr class="tb" />
<p>A hogy Miriám a kész tervet Karvajoff kezébe adá, ugy vevé annak
hasznát a főparancsnok. Egy álláspontot sem kellett változtatni
rajta.</p>
<p>A völgy mélységét elfoglalva, tökéletesen körül lehetett zárni a
sziklatömeg homlokzatát, melynek hátrésze hozzájárulhatlan volt
ugyan, de épen azért az ostromlottaknak sem nyujthatott menedéket.
A mélységeken át a sziklatetőre szorult tatárok meg nem
menekülhettek.</p>
<p>Karvajoffnak egy valóban nagyszerü terve támadt.</p>
<p>A helyett, hogy seregeit egy kétséges sikerü ostromra vezesse,
elkezdett egy hosszu alagutat a szikla alá furatni, azt elláttatá
oldalkamarákkal.</p>
<p>E kamarákat szándékozott lőporral megtölteni s több ezer
mázsányi lőpor egyszerrei fellobbanásával az egész tömör sziklát
egyszerre szétrepeszteni.</p>
<p>Az eszme ördögien szép volt, egy lélek sem fog a tatárok közül
megmenekülhetni, s ha mind valamennyien a csodák mesés hősei
volnának, és ha ezer ágyu őrzené sánczaikat, még sem szabadulhatna
meg közülök senki; egy veszni induló vulkánra van épitve váruk.
<span class="pagenum"><a name="Page_264" id=
"Page_264">-264-</a></span></p>
<p>A tatárok tudhaták e munkálatokat, de nem volt módjukban
megakadályozni.</p>
<p>Az első héten lebocsátott Mirza Kobul egy fogoly oroszt
Karvajoffhoz, ki által felszólitá alkudozásokra.</p>
<p>Föltételei elég fenhéjázók és büszkék voltak.</p>
<p>Azt kivánta, hogy ő és társai mind mehessenek szabadon az
ostromlott helyből Stambulba, kincseiket és fegyvereiket magukkal
vihetvén.</p>
<p>Karvajoff természetesen gúnyos megvetéssel utasitá vissza e
kérelmet.</p>
<p>Második héten ujra felszólitá a Mirza békülésre. Most már csak
puszta életkegyelmet kért maga és társai számára.</p>
<p>Karvajoff azt izente vissza, hogy adja meg magát életre
halálra.</p>
<p>Ismét elmult egy hét, az oroszok mindig beljebb hatoltak a
sziklába az alaguttal, a Mirza egyre izengetett ki; csak magát,
csak családját akarta már megszabaditani; legvégül már csak azt
kérte a tábornoktól, hogy legalább unokáját engedje megszabadulni,
az ártatlan Szenderelit.</p>
<p>A tábornok egy perczig sem tétovázott. Senki sem szabadul meg
onnan, még az ártatlan leány sem; vesszen az is a többivel. Pedig
ez a leány a tulajdon gyermeke volt.</p>
<p>Ekkor aztán azt izente neki vissza a Mirza, hogy vigyázzon tehát
magára a tábornok, és hadseregeire; mert a következő éjjel meg
fogják őt rohanni a tatárok saját táborában s a milyen fegyverrel ő
vívott ellenük, olyan fegyverrel sújtanak ők vissza, s a mint ő nem
irgalmazott a szelid gyermeknek sem, ugy nem <span class=
"pagenum"><a name="Page_265" id="Page_265">-265-</a></span> fognak
ők irgalmazni senkinek s betöltik az orosz sereg jajkiáltásával a
mezrei völgyet, s jól tartják a környék minden fenevadait a moszkó
vitézek véres hulláival.</p>
<p>Karvajoff ostoba kérkedésnek vette a választ, s nem sokat ügyelt
rá.</p>
<p>Megdöbbenté azonban egy körülmény: a khámok utódának ez izenete
után, valahány tatár család volt Marziában, mind összeszedte
sátorfáit s kihurczolkodott az erdőkbe; nem mertek többé a városban
maradni.</p>
<p>A tábornok még sem hitte, hogy valamitől félnie lehessen.
Csapatjai mindenütt csatakészen álltak az árkokban, melyek
szokatlanul ki voltak száradva ez időben, a hegyi utak szoros
átjárásai mindenütt ágyukkal voltak elzárva, szilárd torlaszok
választák el a várost a mezrei sziklától, melyek mögött éber
lánczolatban volt felállitva a dzsidás lovasság; ember keresztül
nem törhet ennyi ellentálló erőn!</p>
<p>Ember nem! De hátha emberinél hatalmasabb erők szállnak le a
harczba?</p>
<p>Mindenki kétségbeesett harczra volt készen.</p>
<p>A tatárok ismerve a végveszélyt, mely őket fenyegette, jobbnak
tarthaták kirohanni s karddal kezükben esni el, mint az összeomló
sziklák közé temetkezni védhetlenül. Ez a kétségbeesett tusa
bizonyosan sok vérbe fog kerülni, de végtére is csak az ő vérük
lesz az, mely hamarább elfogy.</p>
<p>Ebből a sziklazsákból még egyenlő erővel is lehetetlen volna
magukat keresztülvágniok, az egész uton a völgy torkolatig több
mint husz ágyutelepet kellene elfoglalniok s odaérve <span class=
"pagenum"><a name="Page_266" id="Page_266">-266-</a></span> vagy a
veszélyes sziklaoldalon egyenkint végig haladniok, vagy rohammal
vágtatniok a hídnak. Hisz ez mind merő lehetetlenség. Ha
Karvajoffnak egyéb hadserege nem volna, mint tüzérjei, még akkor
sem menekülhetnének meg a tatárok.</p>
<p>Vagy talán a mély árkokban akarnak előjönni? El vannak azok is
foglalva az orosz gyalogságtól, gátok vannak emelve levágott
fákból, miknek kifelé forditott gallyai közül a czéllövészek bizton
ellövöldözhetik elleneiket.</p>
<p>Maga Karvajoff a lovassággal az erdők között áll, honnan minden
oldalra fordulhat nem remélt veszély idején.</p>
<p>Ez éjjel épen holdtölte volt, az éji rohamra kedvezőtlen idő a
tatároknak: az egész vidék olyan fényben úszott, mint déli nappal;
egy futó őzet meg lehete látni az erdőben.</p>
<p>Ekkor a mezrevári sziklatetőn egymás után három röppentyűt
bocsátottak fel a légbe, s hármas kürtszó hallatszott hosszasan
vontatva az éjben.</p>
<p>A jó emberek még be is jelentik, hogy mikor kezdik a
rohamot.</p>
<p>A mint a harmadik röppentyű elpattant, Karvajoff tábornok és
lovasai valami távoli morajt kezdtek hallani, valami olyszerű zúgó
dübörgést, mintha óriási ménlovak s érczszekerek rohannának
vashidakon keresztül, s azon pillanatban ijesztő orditás hangzott
fel a hegyárkokból, hol az orosz gyalogság volt elrejtve. Elébb
csak a malomerőd előtt, majd a mezrei rom alatt, és az alagutnál,
azután mindenütt egyszerre; és e vészkiáltás oly általános volt,
mintha valamennyi katonáját egyszerre gyilkolnák ottan, és oly
rövid, hogy egy perczben <span class="pagenum"><a name="Page_267"
id="Page_267">-267-</a></span> tartott egy helyen, már a másikban
husz ölnyire kezdődött ujra.</p>
<p>A tábornok nem birta elképzelni, mi történik ottan, mi történik
köröskörül mindenütt, a zavart jajgatást csak egy folytonos ijesztő
mennydörgés multa felül, mely siketítő zajjal tört alá a hegyek
közül.</p>
<p>Nehány pillanat mulva látta, mint futnak el tüzérei a kiszegzett
ágyuktól, a nélkül, hogy egy lövést tennének, mint nyargalnak
legbátrabb tisztjei álláspontjaikról megeresztett kantárral, hogy
intenek a segítségükre jövőknek, hogy térjenek vissza és ne
közelítsenek.</p>
<p>Mi történik itt?</p>
<p>Minő pokoli munkát végzett Mirza Kobul?</p>
<p>Hetek óta mindig magasabbra emelt erős gátakkal zárta el a hegyi
folyamot, s most egyszerre elszakíttatá e gátakat, s mintha a
tenger szakadt volna a völgyre alá, őt percz alatt az egész lapály
viz alá volt merítve.</p>
<p>Mit használt a seregek száma, mit az ágyuk és tűzaknák az
ostromlóknak? Imádkozásra is rövid volt az idő, nem hogy
menekülésre.</p>
<p>Mint a Faraó seregeit elnyelő hullám, jött sebesen a harsogó
vizár, egyszerre betöltve hat ölnyi mély medrét, melynek száraz
fenekén fegyverrel kezükben álltak a megrémült csapatok. Egy
perczig futottak, a harmadik perczben ragadta őket magukkal a
hullám, összehabarva véres csontjaikat széttépett faderekakkal, s
odahengerített szikladarabokkal.</p>
<p>Ah a vizár szilaj vad paripa, egy perczben hátára kapja
<span class="pagenum"><a name="Page_268" id=
"Page_268">-268-</a></span> lovagját, másikban összegázolja, fehér
tajtéksörényébe hiába kapkod a haldokló keze.</p>
<p>A vizroham mindig óriásabb mértékben kezde nőni; a
hegykanyarulatnál, hol medre megszűkült, visszatorlott s akkor öt
percz alatt öles magasságnyi árral borítá a magasabb helyeket,
tulhágott partjain, elönté a várost s odahordá Karvajoff lábai elé,
holt összetört vitézeit, kik az iszapos vizforgókban, mint kúszált
szemét kavarogtak alá s fel.</p>
<p>Viz alá merült a lőpor, a szekereket, mint gyermekek papiros
játékait vagdalta a sziklákhoz a vizár. Itt-ott egy menekvő lovas
látszott, kivel jó paripája úszott ki a vizből; egyszer aztán
valami sziklagödörnél forgót támasztott a viz s elnyelt lovagot és
paripát.</p>
<p>Karvajoff nem tudott szólni, nem tudott sírni, nem tudott egy
pisztolyt kihuzni, és azzal főbelőni magát. Nem volt eszmélete, nem
volt gondolata e perczek alatt.</p>
<p>Törzstisztei végre figyelmeztették, hogy siessen magát
megmenteni; mintha nem is hallotta volna a szót. Vagy tán hallotta
azt, de oly rettenetesnek tartá azt, hogy nem bírta lelkébe
fogadni. Ő meneküljön a mezrevári csikósok elől, kiknek könyörgését
megveté, kiket kigunyolt, kiket a halálnak áldozott. És most ő
meneküljön előlök! Inkább a csatában veszszen el!</p>
<p>De itt nincsen csata. Itt csak egy ellenség harczol, és az nagy
ur, az nem ád győzelmet senkinek maga felett. Nem is alkuszik, nem
ir békepontokat. A hab már a paripák szügyét éri; az emberi akarat
még daczolna, de az állat érzi Isten <span class="pagenum"><a name=
"Page_269" id="Page_269">-269-</a></span> közellétét s félve,
horkolva ágaskodik és fordul vissza lovagjával. Karvajoff akarata
ellenére kénytelen elhagyni a mezrevári völgyet s a magaslatokra
vonulni.</p>
<p>Az ostromra, a megszállásra gondolni sem lehetett többé; a Mirza
nem közönséges ember, a mirza egy daemon, ki nem csak fegyverrel
kezében harczol, hanem elemekkel is; tüz, viz és föld az ő
szövetségesei e helyen.</p>
<p>Amaz önmegalázó alkudozás, a színlett kétségbeesés
véghatározata, mind csak arra való volt nála, hogy ellenfeleit
jobban tőreibe csalja.</p>
<p>Hogy szól a zene és a diadalének a mezrevári fokról, midőn
Karvajoff tábora töredékei futva hagyják el a völgyet!</p>
<p>Az oroszok távozó csapatjai csak hajnalra érték el a hegy
bejáratait, mert a hidat elszaggatá az ár, s a hosszabb utra
kellett kerülniök. Egész éjjel tartott a rohanó vizár zúgása a
völgy mélyében, reggel felé kezdett el csak csillapodni,
elhallgatni.</p>
<p>A mint Karvajoff a sikra kiért, épen akkor jött fel a nap.
Borzasztó kép volt az, melyre sugárait veté. Az egész síkság a
folyam mentében roppant kövekkel beterítve, miket az erőszakos ár
mérföldeken át hengergetve oly gömbölyűre csiszolt, mintha
esztergából kerültek volna ki; a felhalmazott kő és iszap között jó
vitézek és paripák megcsonkított hullái, egymásra torlasztva, és
szétszórva a síkon.</p>
<p>A tábornoknak ott kellett a hullákon átléptetni paripáival s a
mint végig ment rajtok, kicsordult a köny szeméből.</p>
<hr class="tb" />
<p><span class="pagenum"><a name="Page_270" id=
"Page_270">-270-</a></span></p>
<p>Karvajoff Szimferopolba érve serege maradványaival, értesült
Menczikoff herczeg vesztesége felől az Alma alatt.</p>
<p>Az a szerencse volt rá nézve ebben, hogy félrevonta róla a
figyelmet. A szövetséges hadsereg támadása háttérbe szoritá a
meséket Mirza Kobul felől.</p>
<p>Szebasztopolban megolvasták Karvajoff jelentését vesztett
csatája felől s vállat vonitottak rá. A kormányzó azt az
észrevételt tette reá, hogy az érdemes tábornok egygyel
szaporitotta az ezeregy éjszaka meséit. Itt is, mint azokban,
tulvilági tündérek jönnek a választott herczegek védelmére, kik
lehelletükkel seprik el a hadseregeket.</p>
<p>Ennél jobb mesét is gondolhatott volna ki a tábornok.</p>
<p>Mint Alabin féltitokban kibeszélte, Karvajoff rosz élelmezés
miatt vesztette el serege két harmadát, a többi mind költemény.</p>
<p>Ez volt a leghihetőbb magyarázat s vizsgálatra már nem maradt
idő, mert a szövetséges hadsereg Szebasztopol előtt áll.</p>
<p>Karvajoff végképen kiesett a kegyelemből.</p>
<p>Az inkermani ütközet előtt csak azért folyamodott, hogy mint
önkénytes, mint közvitéz harczolhasson az orosz sereg között. Ezt
nem lehetett tőle megtagadni. De hadosztályt nem bíztak rá többet,
még csak egy káplár allját sem.</p>
<p>Abban az ütközetben ugy harczolt a tábornok, mint illik derék
közvitézhez. Tizenkét sebet kapott, mind dicsőséges szuronydöfést,
ugy esett el.</p>
<p>Halála használt annyit az orosz nemzetnek, hogy a vesztett
ütközet bünét reá lehetett róni. Azt mondták, hogy ő volt az oka az
oroszok veszteségének. <span class="pagenum"><a name="Page_271" id=
"Page_271">-271-</a></span></p>
<p>A moszkóknál ez a fizetés. Az élve maradók a halottakra róják
hibáikat; a szilisztriai kudarcz gyalázatát is egy hősileg elesett
tábornok sírjára tették emlékkő gyanánt.</p>
<p>Karvajoff helyét Alabin nyerte el. Még sokra viheti dolgát.</p>
<hr class="tb" />
<p>Midőn a szövetségesek Eupatoriát erősiteni kezdték, egy dandár
tatár lovasság csatlakozott hozzájuk, egy ifju s egy öreg főnöktől
vezetve, kik csodákat beszéltek az oroszok ellen viselt
harczaikról.</p>
<p>A komoly angol urak hitetlen arczczal hallgaták e tüneményes
dolgokat; néha egyet mordultak félrefordított arczczal: humbug! A
laestrigonok földén született férfiak beszédét váltogatva kell
hinni.</p>
<hr class="tb" />
<p>A jámbor tatárok azonban harczolni fognak, a mig erejökbe telik:
nem nagy jóstehetség kell hozzá kitalálni, hányan maradnak meg
közülök a harcz végén? El fognak hullani erre arra. Senki sem
törődik ő velök.</p>
<p>A jövendő majd megmutatja, van-e még számukra élet a
világon?</p>
<p>Tán ki fognak pusztulni egészen a kis paradicsomból, melyet ők
természetalkotta várnak (Krim) neveztek el, s akkor mint egy
elszigetelt sírhalom álland, a világ minden fajaitól őrzött
félszigeten, a mezrevári magány, mint olyan sírhalom, melyből
olykor előjönnek a halottak: idegen, ismeretlen alakok, kiknek
nyelvét, baját, szomoruságát nem érti senki. <span class=
"pagenum"><a name="Page_272" id="Page_272">-272-</a></span></p>
<p>Talán még azután is örülni fognak azon a kis helyen: talán még
azután is fognak uralkodásról álmodni: – talán még azután is
büszkén fogják mondani egymás közt, hogy az a föld még az ő
nemzetük földe, melyet hóditó meg nem tapodott, melynek még
Tatárország a neve – egyik bükkfától a másikig?… s a csikósok, a
gulyások fogják egymást Mirzának, Khámnak, Kalga-szultánnak
nevezni, a miről senkinek másnak nem szükség tudni semmit…</p>
<hr class="chap" />
<p><span class="pagenum"><a name="Page_273" id=
"Page_273">-273-</a></span></p>
<h2>A BASI-BOZUK.</h2>
<p>Boldog Biledulgherid pálmaszilva fái alatt heverészett Khaleb
Rizlán, a hires heverő.</p>
<p>Azért nevezték hires heverőnek, mert hét számra el tudott
feküdni a jó puha homokban, feje alá téve vizes tömlőjét s addig
fel nem kelt onnan, a mig abban tartott.</p>
<p>Bevette magát egy csoport pálmaszilva árnyéka alá: a szilvapálma
áldott egy fa, rajta terem az egész lakosság esztendei eledele,
kenyere, gyümölcse, vaja és méze. Hanem azért Khaleb Rizlán restelt
felállni helyéből, vagy egy kicsinyt odább csuszni, hogy az áldott
gyümölcsök közül, mik tőle távolabb heverésztek, egyet felemeljen,
hanem ha odaesett épen a helyébe a fáról, s megüté őt, jelentvén:
„ime Khaleb Rizlán, fogjál és egyél“, más különben ott éhezett a
derék férfiu a bőségnek közepette s még azt is megvárta, hogy
elmuljék egy egész nap, miután utolsó csepp vizét kiitta, s egész
éjszaka nem tudván aludni a szomjuság miatt, nem hogy vizért ment
volna a forrásra, hanem reggelig imádkozott, hogy tegyen a próféta
érte csudát s töltesse meg az ő angyalaival azt az üres tömlőt
azzal <span class="pagenum"><a name="Page_274" id=
"Page_274">-274-</a></span> a tejédességü nedvvel, a mi a Tubafa
szent gyökereiből folyik. Csak akkor kelt fel azután, mikor látta,
hogy valójában a próféta angyalai most más dolgokkal vannak
elfoglalva.</p>
<p>Csupán azt a különbséget tartotta meg, hogy nappal hason feküdt,
állát két tenyerébe téve, s bámulá az Isten-alkotta porszemeket,
mily csudálatosak azok és milyen egyformák; oh boldog választott
népei Allahnak, kik azon földön laknak, melyen minden porszem
nyolczszegeletűre van faragva és szemenkint ragyog, mint a
kristály. Éjszaka pedig megfordult és hanyatt feküdt s gyönyörködék
a csillagokban, melyek nem oly restek, mint ő, mert egy éjszaka
beutazzák az egész világot, egyik végétől a másikig.</p>
<p>Hanem Allah nagy és hatalmas. Van neki szüksége olyan lényekre,
melyek sebesen repülnek, és viszont másokra, melyek veszteg
nyugszanak, és mindketten az ő nevét dicsérik. Khaleb Rizlán
számitotta magát ez utóbbiak közé.</p>
<p>Egy napon jöttek hozzá ismerői, és mondák neki: „Khaleb Rizlán,
feleséged haldoklik, téged ohajtana még egyszer látni.“</p>
<p>Rizlán meg sem mozditá állát tenyeréről.</p>
<p>– Mondjátok meg neki, hogy ha igaz hűséges nő volt, meg fog
látni a paradicsomban, a hol mind a ketten olyan fiatalok leszünk
ismét, mint voltunk menyegzőnk napján; mi szükség neki engem addig
látni?</p>
<p>Másnap ismét eljöttek hozzá ismerői és mondták:</p>
<p>– Khaleb Rizlán, feleséged meghalt, el is temettük, ki itatja
már most meg a tevédet?</p>
<p>– Bocsássátok el köteléről, felelt Rizlán, majd föltalálja ő
<span class="pagenum"><a name="Page_275" id=
"Page_275">-275-</a></span> a forrást magának s ha igaz állat,
visszatalál ismét jászolához; ha pedig nem igaz állat, akkor minek
vesződjem én a háladatlannal?</p>
<p>Harmadnap megint uj hirrel jöttek a szomszédok a heverőhöz.</p>
<p>– Meghalt az egyiptomi alkirály, nagy fényes temetése lesz,
pénzt fognak a szegény emberek közé szórni, nem jösz-e oda el
velünk?</p>
<p>Khaleb Rizlán elébb kinyujtózta magát, azután megigérte, hogy
majd imádkozik az alkirály lelkéért, hogy könnyü legyen az, midőn
az alsiráth hidján átcsuszamlik; de helyéből meg nem mozdul
érte.</p>
<p>Negyed nap azt mondák Khaleb Rizlának a szomszédok:</p>
<p>– Kelj gyorsan Khaleb, jön a Szamum, az irtózatos vihar. Minden
állat menekül a pusztáról, jaj annak, a kit kivül talál. Siess
hajlék alá.</p>
<p>Khaleb egy kissé gondolkozott, azután megnyugtatá őket.</p>
<p>– Majd a fejemre teritem szőnyegemet s arczom elrejtem a
homokba, nem esik bennem semmi kár.</p>
<p>Két napig azután nem beszéltek hozzá a szomszédok, de beszélt az
irtózatos vihar, mely égető homokkal besírolta egészen. Khalebnek
nagy ürügye volt rá, hogy meg ne mozduljon két napig.</p>
<p>Még tán heted nap is ott aludt volna abban a csendes sírban, ha
oda nem jönnek hozzá a szomszédok s a hol a domborulásról látták,
hogy ott fekszik, el nem kezdenek beszélni hozzá. <span class=
"pagenum"><a name="Page_276" id="Page_276">-276-</a></span></p>
<p>– Élsz-e még Khaleb Rizlán, te hétszer heverő, te föld rozsdája
te; mert ha még élsz és meg nem haltál, kelj föl és rázkódjál meg!
jönnek a hitetlenek Sztambul ellen, le akarják verni a félholdat a
mecsetek-tetejéről!…</p>
<p>… De hátha valóban halva lett volna Rizlán valóságos sírban, nem
ugrott volna-e fel ezekre a szókra? nem rántotta volna-e ki
handzsárját, s nem rohant volna-e neki minden élő lénynek, a kit
elől utól talál, veszedelmesen szabdalva maga körül
fegyverével?</p>
<p>A szomszédoknak munkába került megértetni vele, hogy a hitetlen
ellenség sem a levegőben nincsen, sem azokban a fákban, miknek
Khaleb Rizlán neki rohant, hanem vagyon háromszáz tevejárta
mérföldre attól a szilvástól, melyben ők most beszélgetnek.</p>
<p>– Tehát menni kell ellene rögtön, menni kell éjjel és nappal, a
mig csak oda nem érünk, a kinek lova van: lóháton, a kinek nincs:
gyalog sorban. Én is megyek gyalog, viszem magam a zászlót.</p>
<p>Régi, kopott, szakadozott, kopjás zászlók voltak lerakva a
mecsetben, miket a muzulmánok még a mameluk lázadás óta rejtegettek
ottan, azokat előhozták a buzgó harczosok, jutott belőlük egy
Khaleb Rizlánnak is, azt ő azután le sem tette a kezéből három
napig, hanem nyargalt vele egyik falutól a másikig, fellármázott
minden lelket, kifogta a lovakat az ekéből, felültette rájuk a
fegyverfogható embereket, segitett köszörülni kést, kardot minden
embernek, s a piacz közepén, a bazárok előtt beszélt, lármázott,
mint egy őrült, kinek az esze megtetszett <span class=
"pagenum"><a name="Page_277" id="Page_277">-277-</a></span> a
prófétának, hogy elvegye tőle; belerekedt, de bele nem fáradt a
lázadásba, mig egy nagy zagyva csoportot össze nem terelt maga
körül, kik vetekedtek a dühben és elkeseredésben s azokat vitte
magával Sztambul felé, vitte arra a nagy utra, melyet lóháton és
könnyü szerrel is egy hónapig tart megjárni, hát még gyalog és
nehéz fegyverzettel.</p>
<p>A dühöngő csoport faluról falura növekedett; vén, elaggott
férfiak, kik fehér szakállukat öveikbe köték, ballagtak karcsu
gyermekek mellett, kiknek karja még alig birta emelni a kardot;
egy-egy merész apa puskája végére akasztotta a gyékényszatyrot,
melyben kis gyermeke aludt, hadd tanulja meg az is jó korán minő
hangja van az ágyúnak; izmos meztelen karu földészek,
öszvérhajcsárok lóggatták meztelen lábaikat kétfelé öszvéreikről,
szurtos dervisek lóstattak a felvert porban, hosszu kantusaik végét
karjaikra vetve; kik közt fényes, czafrangos lovagok ügettek nemes
arab paripákon jó egyetértésben. A mindenféle alakú ruházat
keverékét segíté tarkítani a soknemű fegyverzet: itt szuronyos
puskák, kovás sárkányokkal: jó eszközök ütni – régi idők, keresztes
háborúk emlékei, hosszunyelű dárdák csüngő czafrangokkal, sarló
alakú kardok, jó széles handzsárok az övön keresztülszurva,
gerezdes buzogányok és kétélű balták; némelyik annyi fegyvert visz
magával, mintha ellenségeinek is akarna juttatni belőlük; más meg
egyszerűbbnek találta egy nagy szeget keresztülütni egy furkós
boton, vagy egy jó öreg kést dugni az övébe, ugy menni a harczba.
<span class="pagenum"><a name="Page_278" id=
"Page_278">-278-</a></span></p>
<p>E vihargyűjtötte csoport között üget erősen Khaleb Rizlán,
termete alig öt láb magas, ruházatja azt is kevés elfedezni,
valamelyik darabjából öltönyének nyilván turbánt csinált, mert az
meg több az elégnél.</p>
<p>Hanem azért e legkisebb férfiú vállai emelik a zászlót; ez a
sovány, vézna alak szinte összetörni látszik a nagy sulyos lobogó
terhe alatt, melyet nyilván nagyobb férfi markába szabtak. De nem
kell őt félteni. A vékony, sovány termet óriások erejével bír most
s a világ minden kincseért oda nem adná másnak csak egy órára is
azt a nehéz zászlót; ölébe veszi, mikor ebédel; – pedig nem sokból
áll az, egy zsák pálmaszilva egész úti készülete; – s maga mellé
fekteti, mikor aludni megy.</p>
<p>Husz napig utazott a harczos tömkeleg; az első tíz napon
folyvást nőtt a száma, a másik tíz napon pedig hasonló arányban
apadt; betegen nyomorultul elmaradozott itt-amott, egyesével,
párosával a lelkesült népnek fele, ott az utfélen elvánszorgott,
elhalt, a többiek mentek odább.</p>
<p>Huszad napra megérkezének Sztambulba. Khaleb Rizlán arcza
ragyogott az örömtől, midőn nehéz zászlója alatt a padisáhok szent
városát érinték lábai. Levetette volna saruit e szent helyen, ha
azok még az úton le nem szakadtak volna lábairól; de megcsókolá azt
százszor, arczczal levetve magát a földre, melyet a gonosz gyaurok
még akkor nem macadamizáltak.</p>
<p>De hát mi ő neki Sztambul, és mi ő Sztambulnak, hogy ugy örül
annak láthatásán? Talán ezek a paloták ő reá várnak? <span class=
"pagenum"><a name="Page_279" id="Page_279">-279-</a></span> talán
nagy hivatalra idéztetett ide, vagy szerencséjét keresni jött
bele?</p>
<p>Nincs ő neki semmije Sztambulban, nincs ő neki joga egyébhez,
mint a próféta zöld zászlajához, annak a csókjához, annak a
láthatásához; ezt kivánja ő és egyebet semmit.</p>
<p>És a többiek is, a kik vele jöttek, nem kivánnak egyebet.</p>
<p>Mikor a próféta zászlaját kitűzik a szerály kapuja fölé, bármely
részében legyen a világnak az igazi muzulmán, odasereglik hozzá, s
megy utána, a hova az vezeti, és meghal és boldog.</p>
<p>A szent hit harczosai megismerték a világhirű szerályt aranyos
kúpfödeleiről s oda tartottak hozzá. Ott leültek a khorkhori
szökőkút előtt, megmosva arczaikat abban s várták a Mir Aálem
megjelenését pihent lélekkel.</p>
<p>Sokáig várhattak, mig valaki hozzájuk szólt: s nagy
fejcsóválgatva nézték, mint járnak a tisztátalan gyaurok a szerály
kapuin ki s be, a honnan ők ki vannak zárva.</p>
<p>Ekkor egy csomó softi elegyedett közzéjük; fiatal alkorán
tudósok, kik egyenkint összeölelgették a derék harczosokat s
tudatták velük, hogy itt hiába várnak; senki sem fog velük
beszélni, hanem ők majd elvezetik valamennyit a harczok
miniszteréhez, azzal beszéljenek rendén.</p>
<p>A csoport felkerekedett s ment a harczok miniszteréhez.</p>
<p>Ez a hiteszegett férfiu épen akkor a boritalban gyönyörködött,
nem is szokott napjában négyszer mosdani, sem a mecsetekbe nem jár;
minél fogva nem lehet csodálkozni, ha Khaleb Rizlánnak és a többi
egybekavarodott hadfiaknak azt felelte, <span class=
"pagenum"><a name="Page_280" id="Page_280">-280-</a></span> hogy a
próféta zászlaját ezuttal látni nem fogják, mert most nem arról van
a szó, hogy minden keresztyént, a kit elől utól találnak, meg kell
ölni; hanem ha olyan nagy kedvük van verekedni, épen most indul egy
csapat fegyveres férfi a Duna mellékére Omér basához, az majd
megmondja, hogy kit üssenek?</p>
<p>A jámbor harczosokat azután körül sem hagyták többet nézni
Sztambulban, hanem két zászlóalj rendes, sarkonforgó redif közé
zárva, elszállíták Viddinig, még csak el sem széledhettek tetszésük
szerint az uton.</p>
<p>Odaérkezve Viddinbe, bemutaták őket a musirnak, a ki épen akkor
rosz kedvében volt.</p>
<p>Enni valót kért hadserege számára s a helyett kenyérfogyasztókat
kapott.</p>
<p>Hidegen, haragosan kérdezé a mindenütt előretolakodó Khaleb
Rizlántól.</p>
<p>– Honnan jöttök?</p>
<p>– Kiki a maga tűzhelye mellől: felelt Rizlán büszke szóval.
Onnan jövünk mindnyájan, a hol jó dolgunk volt, és boldogságban
éltünk, onnan jöttünk ide.</p>
<p>– No hát kár volt ott nem maradnotok, mert itt semmi szükség
reátok.</p>
<p>– Köszöntünk musír: mi nem jöttünk ide rizskásádat fogyasztani,
ne is félj meztelen tagjainkra nézni, nem kérünk tőled ruházatot;
mi csak ellenségért jöttünk, s ha engeded, ha nem engeded,
verekedni fogunk a moszkókkal. <span class="pagenum"><a name=
"Page_281" id="Page_281">-281-</a></span></p>
<p>A musir vállat vonított s azt mondá hangosan a mellette
állóknak.</p>
<p>– Valóságos „basi-bozuk“ (őrült fejű).</p>
<p>Rajtuk maradt a „basi-bozuk“.</p>
<p>Még az nap átkergették őket Kalafátba, meg volt nekik hagyva,
hogy rabolni nem szabad, koldulni nem illik, zsoldot pedig nem
kapnak.</p>
<p>Khaleb Rizlán szomorúan gondolt a vendégszeretetlen kalafáti
fűzfák között a boldog Biledulgherid szilvatermő pálmáira, miknek
gyümölcseért olykor lehajolni is restelt, felmenne most érte még a
fatetejébe is, de a gyaurok fáit megátkozta az Isten, azokon csak
levél terem.</p>
<p>Egy derék idegen bég azonban megszánta őket, s a mint ott látta
az egész kopott sereget egymás mellett szomorkodni, felszólitá
őket, hogy csatlakozzanak hozzá; portyázni mennek ellenség földére,
majd ott kapnak tán valamit.</p>
<p>Csak egy intés kellett a zavart fejűknek; hiszen ezért jöttek ők
oly messze földről, még a kengyelét is megcsókolták a jó derék
bégnek, hogy magával vitte őket.</p>
<p>Kinek puska, kinek dárda a vállán, ki lovon, ki gyalog ballagtak
a basi-bozukok, átmentek vizen és erdőn; egyszerre két oldalról
előtörnek az ellenség lovasai s körülfogják a bég csapatját.</p>
<p>A jó török huszárok, vezérükkel élükön nekivágtak az ellenség
gyöngébb oldalának s keresztültörték magukat rajta; a rendetlen
basi-bozuk had ott maradt csatába keveredve. Nem hajtottak semmi
szóra; a bég hiába kiáltozott nekik, hogy ezt <span class=
"pagenum"><a name="Page_282" id="Page_282">-282-</a></span> tegyék,
vagy azt; hogy négyszöget, vagy hármas sort formáljanak,
lépcsőzetben hátráljanak; nem hallgatták, nem értették semmi
szavát; dühödten verekedtek ellenfeleikkel; a bég utoljára is
kénytelen volt őket ott hagyni s haza menekülni a kalafáti sánczok
közé: tudatván a vezérrel a kémjárat eredményét s hogy a jámbor
basi-bozukok aligha ott nem vesztek egy lábig.</p>
<p>Hát a mint késő este takarodót vernek, kik jönnek elő a kalarasi
halmok felől? a bohó basi-bozukok. Nem hogy ők vesztek volna ott,
de még ők fogtak el husz kozákot, a többi örült annak, a mit nem
kapott s odább állt.</p>
<p>Az elfogott lovakon ülve, ugy hajták büszkén maguk előtt
foglyaikat a táborig s odaküldték őket ajándékba a musirnak, a ki
olyan lenézve bánt velök, a ki nem akart felőlük semmit tudni.</p>
<p>A musir rögtön főzetett számukra piláfot s megvendégelé őket, s
meghagyá, hogy a basi-bozukoknak ezentul éhezni nem szabad.</p>
<p>E naptól fogva soha sem hagyta ki őket vállalataiból a bég.
Khaleb Rizlán és zavart fejűi minden vakmerő vállalatnál vele
voltak; a legmerészebb kalandokat ő róluk beszélte a hír s ismerte
a táborban minden jóravaló ember Khalebet; azt a rongyos lovagot, a
kinek minden tagjából hiányzik egy darab, egy-egy kezén csak három
négy ujja, pofája összeszabdalva, összeharapdálva, már szakálla is
csak az egyik felén van. Ruhája is erre arra lógg le róla, de hiába
is adnak rá jobbat, mert a legközelebbi alkalommal megint ugy
összetépeti magát, <span class="pagenum"><a name="Page_283" id=
"Page_283">-283-</a></span> mintha sasokkal enyelgett volna, s
világért fel nem varratna egy szakadást is a csaták emlékéből; ugy
szép ő is, mint a sok ütközetben járt zászló – rongyosan.</p>
<p>A csetátyei ütközetben úszott igazán kedvtelései közt a
bakarasznyi basi-bozuk. Elébb ágyuval lövöldöztek egymásra az
emberek, azután puskával közelebbről: ez még mind nem tetszett
neki; később szuronyra jött a sor, ez már valamivel többet ér; de
csak akkor áll az igazi harcz, mikor már a szuronyt is elvetette az
ember, s egyik kezével megragadja ellenfele torkát, a másikkal
szívébe üti a kést, mikor nem néz sem előre, sem hátra, hanem döf,
vág maga körül s mindenütt elevent talál, mikor nem törődik azzal,
mijét ütik, hol fogták meg, hanem csak azon törekszik, hogy kettőt
üssön, kettőt szúrjon máson, addig mig más ő rajta egyet.
Hórihorgas muszka óriások teperték a földre Khalebet, de mire
fölkelt, még is a muszka volt halva; lovakkal elgázolták a földön,
föl sem vette, nem fájt neki semmi, s a mit megfogott, azt el nem
eresztette élve.</p>
<p>Ebben a kis ütközetben maguk a basi-bozukok száz orosznál többet
leöldöstek s ennek a bizonyságára csata után Khaleb Rizlán
leszeldelé a megölt ellenség füleit s egy hosszú zsinegre kötve,
ugy akasztá azt nyakába, mint valami drága lánczot, ugy lépett a
musir elé; ajándékba adván neki azt a drága ékességet, száz megölt
muszka füléből.</p>
<p>A musir pedig ugyanannyi botot veretett a basi-bozuk talpára,
tudtára adván eképen, hogy ez nem illik katonához, ellensége
holttestét szabdalni; vágja addig, a mig él; a halottnak hagyjon
békét. <span class="pagenum"><a name="Page_284" id=
"Page_284">-284-</a></span></p>
<p>A basi-bozuk átlátta, hogy a musirnak igaza van, s azután még
jobban ragaszkodott hozzá.</p>
<p>Hanem a táborban sok galibát okozott a derék férfiu; ő otthon is
basi-bozuk volt: minden uj rendeletre duzzogott, nem lehetett vele
parancsolni, a mit fejébe vett, azt keresztülvitte, s nem egyszer
hozta parancsnokait azon helyzetbe, hogy nekik kellett
engedniök.</p>
<p>Egy ízben diadalmas előhaladás közepett egyszerre megállitá
seregeit a musir; senki sem foghatta meg, miért nem üldözi a futó
ellenséget. Sok ember sok véleményt ád: végre azt találták ki a
török katonák, hogy a musir parancsot kapott a padisah
minisztereitől, hogy ne üldözze az ellenséget; azokat viszont a
frankok, a gyaurok, az idegenek vesztegették meg, kik nem akarják,
hogy a muzulmán nép saját erejétől megverje a moszkót, mert mind
egyet értenek vele.</p>
<p>Pár nap mulva ismét jött a rendelet, hogy a seregek vonuljanak
vissza.</p>
<p>Itt már nyilt zúgolódás kezdett támadni a táborban, árulást
emlegettek a katonák, s a mint a város piaczán keresztül lovagolt a
musir: egyszer csak utját állja Khaleb Rizlán s megragadva paripája
zabláját, kényszeríti, hogy hallgassa meg, a mit beszél.</p>
<p>– Nem arra musir, hanem előre jőjj! A te kezedben van a próféta
országa; átok reád, hogy ha elejted azt. Előtted a dicsőség, hátad
mögött a gyalázat, és te hátrafelé mégy-e? Hogyha előre törsz,
nincs oly muzulmán, a ki vérét ki ne ontsa érted; ha visszafelé
mégy, nincs olyan, a ki le ne köpjön. Ragadd ki <span class=
"pagenum"><a name="Page_285" id="Page_285">-285-</a></span>
kardodat, ne tétovázz soká, reszket az ellenség már neved előtt is,
s hogyha árulók ülnek hátad mögött a padisah trónjának zsámolyán,
szemeddel ints egyet és egy sem fog ottan ülni, hanem ülsz te
minden ozman nemzetek fölött, a hogy megérdemelted.</p>
<p>A musir megveregeté a jó vitéz homlokát s azt mondá neki, hogy
csak menjen a maga dolgára, a minek meg kell történni, az már mind
rég meg van írva a Thóra hét könyvében, nincs embernek miért bele
szólni.</p>
<p>A basi-bozuk azonban nem érte be e válaszszal, hanem kiment a
táborba, s elkezdé lázítani a harczosokat, ugy hogy egyszer a vezér
azt hallja, miszerint a katonák komolyan csoportosodnak, s azt
kezdék hangoztatni, hogy le a miniszterekkel! éljen a musir.</p>
<p>Ez gonosz lázadássá fajulhatott volna el. A musir rögtön kiküldé
altiszteit s beparancsolá a basi-bozukokat maga elé.</p>
<p>Már ekkor nem voltak többen nyolczvannál. A többi elvégzé, a
miért jött: elhullott a harczban; ezek is tépett vitézek voltak
már.</p>
<p>Előttük állt legelől Khaleb Rizlán, most is görnyedve a nehéz
zászló nyele alatt, melyről a lobogót ugy lelövöldözték már, hogy
csak egy foszlány fityegett még rajta.</p>
<p>– Álljatok rendbe, mondának nekik a musir altisztjei. Nem volt
ez kivihető, még csak azt sem tették meg, hogy a lovasok külön
váltak volna a gyalogoktól. Ez természetes. Jó barátok, ismerősök
szeretnek egymás mellett lenni, beszélgetni; <span class=
"pagenum"><a name="Page_286" id="Page_286">-286-</a></span> arról
pedig nem tehetnek, hogy az egyiknek van lova, a másiknak meg
nincs.</p>
<p>Ekkor megjelent a musir egyedül az udvar felőli erkélyen s
komoly, elhatározott hangon felszólítá őket:</p>
<p>– Akartok-e rendes csapattá alakulni s magatokat a tábori
fegyelemnek alávetni?</p>
<p>– Mi azért jöttünk, hogy harczoljunk, nem hogy leczkét
tanuljunk, musir. Viszonza Khaleb Rizlán merészen s a többiek azt
mondák, hogy „ugy van!“</p>
<p>Ekkor mást kérdezett tőlük a musir.</p>
<p>Akartok-e visszatérni hazátokba, és elhagyni ezt a földet
békeséggel?</p>
<p>– Ne mond azt, musir! Mi azért jöttünk el, hogy harczoljunk, mig
Muhamed hite veszélyben van; és a mig háboru van, vissza nem térünk
tüzhelyeinkhez.</p>
<p>A musir arcza egészen elsötétült, csaknem könyörgő hangon kérdé
tőlük harmadszor, – utolszor:</p>
<p>– Akartok-e másutt harczolni? Albaniában a lázzadó görögök
ellen; avagy Anadoliban vitéz hadseregünk között? akartok-e
helyőrségül maradni Szilisztriában vagy Rustsukban, vagy akármely
dunaparti váradban?</p>
<p>– Mi egyedül veled és melletted akarunk harczolni és nem
távozunk innen sehova.</p>
<p>A musir kivonta kendőjét öve mellől s egyet intett vele; azon
pillanatban két belső kapuja megnyilt a kaszárnyának, s nyolcz ágyu
egyszerre odalőtt kartácscsal az udvar közepére. <span class=
"pagenum"><a name="Page_287" id="Page_287">-287-</a></span></p>
<p>Azután ismét becsukódtak a kapuk.</p>
<p>Az udvar közepén csak egy nagy véres halom látszott, mely még
vonaglott, mely még hörgött nehány perczig.</p>
<p>De valamennyi közül kilátszott még egy kéz, mely feltartá a
harczrongyolta zászlót s kihallatszott egy kiáltás: „éljen a
musir!“</p>
<p>A musir pedig szemeit törlé azzal a fehér kendővel.</p>
<p>– Szegény jó fiuk! – Csak olyan őrültek ne lettek volna.</p>
<hr class="chap" />
<p><span class="pagenum"><a name="Page_288" id=
"Page_288">-288-</a></span></p>
<h2>A GYERKŐCZ.</h2>
<p>– Képes-e ön kiszívni egy valódi portorico szivart, fiatal
barátom? Merhetem önt egygyel megkinálni? Nem olyan szelid biz ez,
mint a dajka teje s egy kicsinyt föleszi a szájat; de
gyermekkoromban én is igy próbáltam.</p>
<p>– Köszönöm a szivart; dohány füstöt bámulni még nem tanultam; de
a kilőtt pisztoly füstjébe nézni igen, s ha ezt ajánlják, azt
elfogadom.</p>
<p>– Lelkemre! ez a fiu fogakkal jött a világra!…</p>
<p>.......</p>
<p>Ez a rövid szóváltás a Szebasztopol előtti angol táborban
történt, több szórakozás végett összegyült tiszt társaságában, kik
egy szép novemberi nap délutánját arra használták, hogy a
vizárkokban felszedett hetes sarat kissé leverjék magukról, s
megtudják, hogy milyen sebesen halad a világ hátrafelé, azalatt mig
ők nagy fáradsággal haladnak előre.</p>
<p>A megszólitó egy élte javában levő katona volt, Egerton ezredes,
hajdan sipoy vezér Kelet-Indiában, egy magas, roppant termetü
férfi, a kinek csak azért kellett gyalog járni, mert ló
<span class="pagenum"><a name="Page_289" id=
"Page_289">-289-</a></span> nem termett alája; minden öltöny
csaknem szétfeszül rajta, s vállai oly szélesek, mint Atlaszé, ki a
világot hordja rajtuk. Kemény vonásai sötétek a naptul s veresek a
hidegtül, de még sötétebb és veresebb azokon a dacz és büszkeség,
mely minden mozdulatát bélyegzi, s könnyen kötekedő elbizottságnak
is volna nevezhető.</p>
<p>Az pedig a ki visszafelelt, egy fiatal, csaknem gyermekded
katona; tiszti vállrózsával és kardrojttal; s a legszelidebb tej és
rózsa-arczczal, nyájas kék szemekkel; kinek még nyakkendője is ugy
áll, mintha édes anyja kötötte volna azt meg gyöngéd gondoskodó
kézzel; s mintha látná az ember ez arczon azt a gyönge csókot, a
mely azt tetszik mondani: „gyermekem éltedre vigyázz; gyermekem,
anyádra gondolj, gyermekem meg ne halj!“</p>
<p>Épen jókor jött a gyerkőcz! épen javában dühöngtek a régi
próbált katonák, a viharban edzett vitézek, hogy kormányuk satnya
ifjonczokat küldöz közéjük tiszt-társakul, kiknek egyéb érdemük
sincs rangjaikra, mint a tiszti patens, melyet pénzen vettek, a
midőn épen odavetődött ez ifju arcz, ki mint látszék, csak most
érkezhetett, mert egyenruhája még egészen tiszta volt, és
inggalléra fehér.</p>
<p>– Ez a kölyök tetszik nekem; szólt Egerton ezredes, midőn az
ifjoncz kipirult arczczal odább ment. Meglássátok, nagyon hamar
öreg ember lesz belőle.</p>
<p>– Hogy érted azt? kérdé tőle egy másik tiszt.</p>
<p>– Értem öreg ember alatt azt, a ki közel van a halálhoz. A
ficzkó azok közül valónak látszik, a kik azért jönnek háboruba,
<span class="pagenum"><a name="Page_290" id=
"Page_290">-290-</a></span> hogy a legelső ostoba golyót, mely
emberét keresi, elkapják.</p>
<p>– Ne féltsd tőle; vigasztalá, egy hórihorgas irlandi tüzértiszt.
Majd megszelídül, ha egy granátot hall a feje fölött elfütyülni,
egy ilyen tüzes bibiczet, a mi a levegőben sipolva keresi a
fészkét, a hova leszálljon, s ha egy pár bombát hallott
szétpattani, visszakérezkedik nagyhamar édes anyjához.</p>
<p>– Annyi sem kell neki, vágott közbe egy utászszázados, kinek
mindenféle szinü volt már a kabátja a soknemű sártól. Álljon ki
csak egy éjszakát a futóárkokban, mint előőrsi tiszt; majd mikor
térdig belefagy a sárba, s az ázott ruha crystalizálódik rajta,
mintha czukorral volna kandirozva, tudom sírva emlegeti az öregtáti
kandallóját.</p>
<p>– Már most képzeljen magának az ember egy ilyen gyereket az
ütközetben, szólt egy sebhelyes lovas tiszt mind ezekhez; – a hol
ember ember ellen kell küzdeni, a hol szuronydöféseket és
kardcsapásokat osztogatnak, mi lesz ott egy ilyen tacskóból, a ki
most szökött meg a tanár skutikája elől?</p>
<p>– De ki fogja meg szegényt, ha egy olyan zivatar kerekedik, mint
a minapi volt; tréfálózék a tábor legvigabb vitéze, Brownie; –
szegény kis fiut elkapja a szél s a tengerbe viszi, ha meg nem
kötteti magát valami ágyuhoz…</p>
<p>A tisztek még azután sokáig tréfálóztak egymás között a fiatal
vitéz felett s mindnyájan abban egyeztek meg, hogy majd elvárják,
meddig állja ki a sarat? Az első héten kétségtelenül benyujtja
elbocsáttatását, vagy futárnak küldeti magát haza <span class=
"pagenum"><a name="Page_291" id="Page_291">-291-</a></span> lord
Raglan időjárási tudósitásaival, vagy leghizelgőbb esetben, mint
marodeur jut Balaklavába, a derék miss Nightinghale ápoló kezei
közé.</p>
<p class="center">* * *</p>
<p>Rút, gyalázatos éjszaka következett e napra, az eső szakadt
egész hajnalig, hajnalban azután neki kerekedett egy hideg
északnyugati szél, mely keresztül-kasul járta a sziveket és
köpenyegeket, s reggelre csonttá fagyott minden sár; a derék
katonák pedig a vizárkokban, kiket tiz óra hosszat lucsokká
áztatott az ónas eső, olyan szép ragyogó mázt kaptak felöltönyeikre
jégből, mintha csakugyan czukorral volnának candirozva. A
köpönyöget nem facsarni, hanem törni lehetett, s a kinek csizma
volt a lábán, annak olyan volt a lába, mint az elefánté a ráfagyott
sártól.</p>
<p>– God bless us! dörmögé magában az irlandi tüzértiszt, sarujait
ütögetve egymáshoz. Most szeretném csak, ha a pater itt volna s
beszélne valamit a pokolról; az is adna valami meleget. Csak
legalább fűteni lehetne!</p>
<p>Ezt a fütés szót ágyuira érthette; a jó keresztyén! maga fázik
és mégis ellenségeinek akar fűteni.</p>
<p>– Valjon mi lehetett a tacskóból? mormogá unalmában. No az,
tudom, hogy belefagyott a sárba, ugy kell kiolvasztani belőle.
Ezóta nyilván a beteg rovásra iratta magát. Szegény fiucska, nem
tudom huzott-e valamit az orrára? Sajnálom, ha az orra
megveresednék, vagy épen lefagyna.</p>
<p>Reggelfelé elkezdték az ambulenceok sorba szedni az <span class=
"pagenum"><a name="Page_292" id="Page_292">-292-</a></span> éjszaka
megbetegült katonákat a víárkokban. Ez igazán gonosz éj volt: egyik
szekér a másikat érte. Cholera, hagymáz és tüdőlob tizedelte meg a
katonákat; a kinek csak keze lába fagyott el, az még ott
maradhatott bátran.</p>
<p>– Valjon szegény kis suhancznak ki főzött ma theát, ha a gyomra
megfájdult? tünődék magában tréfásan a tüzér, a mint a számos
beteghordó szekeret végig nézte. Ha tudná ezt az édes mama
otthon!</p>
<p>Nem soká kellett azonban tünődnie aggodalmai tárgya felett, mert
az nagy bámulatára saját maga jött eléje, még pedig tulajdon
lábain; arczai igaz, hogy pirosak voltak a hidegtől, de orra épen
nem volt lefagyva, sőt még csak shawl sem volt tekerve nyaka körül,
hanem a tegnapi könnyü nyakkendő volt rajta csokorra kötve, mely
kétfelé engedte válni ingelejét, ugy hogy fedetlen melle egészen
kilátszott rajta. Különben semmi változás sem látszott az urfin, a
patent sáron kivül, melyet Balaklava et comp. ingyen liferál a
szebasztopoli összes tábornak.</p>
<p>– Egerton ezredes kéreti önt magához: szólt az ifju tiszt a
tűzér parancsnokhoz, tiszta csengő hangon.</p>
<p>Valóban, még csak el sem volt rekedve.</p>
<p>– Ön a víárkokban tölté az éjet? kérdé csodálkozva a
tüzértiszt.</p>
<p>– Ott.</p>
<p>– Önöknél nem esett az eső?</p>
<p>– Esett.</p>
<p>– Hát a szél fújt-e? <span class="pagenum"><a name="Page_293"
id="Page_293">-293-</a></span></p>
<p>– Fújt.</p>
<p>– Nem találja ön, hogy hideg van?</p>
<p>– Nem.</p>
<p>– Talán mégis jól tenné, ha ingelejét összegombolná.</p>
<p>– Szükségtelen.</p>
<p>A két dalia ezalatt haladt egymás mellett, a fiatal hadnagy
látható könnyüséggel, mely ruganyos léptein, szabad lejtésén
észrevehető volt; a tüzér pedig azzal a nehézkes czammogással, a
mivel szokott az ember télen nagy botosokban, hosszu köpönyegben,
kiállott lábakkal járni.</p>
<p>A tüzér csak azért is beszédet kivánt kezdeni, hogy társa ne
járjon olyan sebesen.</p>
<p>– Uram! Ön igazán nem fázik?</p>
<p>A fiatal tiszt mosolygott. Olyan jól illett piros gyermekded
orczáihoz ez a mosolygás.</p>
<p>– Legkevésbbé sem. Ez még nagyon szelíd időjárás.</p>
<p>– Köszönöm; mit nevez ön akkor kemény időnek?</p>
<p>– A milyen például Uj-Seeland, és a Behring öböl tájékán szokott
lenni.</p>
<p>– Volt ön ott?</p>
<p>– Igen: a mult évben, a Franklint kereső expeditióval, mint
önkénytes.</p>
<p>Ez már magasabb véleményt adott az ifjoncz felől. A ki azon utat
önkénytesen megtette, az tul van a jégpróbán. Annyit meg kellett
neki engedni, hogy a hideget kiállja. No de még ettől a
tulajdonságtól nagyon messze van a jó katonáig. Ahoz még személyes
bátorság, testi erő, ügyesség, hideg vér és több <span class=
"pagenum"><a name="Page_294" id="Page_294">-294-</a></span> efféle
szükséges. A tüzér elhallgatott s vigasztalta magát azzal, hogy
ennyi kelléket még sem szerez valaki tizenhat éves korában.</p>
<p>Nem sokára odaértek Egerton ezredeshez, ki a víárkok mögött
göröngyökből alkotott barlangban ült több közelből való tiszttel s
azt a napi parancsot közölte velök, hogy miután épen most érkeztek
jó füstölt cervelat kolbászai, azokat őneki hevenyében siessenek
elkölteni, obligat rostopsin és arak-kortyocskák mellett.</p>
<p>A parancs egész készséggel lőn végrehajtva, a fiatal tisztecske
kivételéig, ki azt állitá, hogy ő napjában csak egyszer szokott
enni, akkor is csak vizet iszik.</p>
<p>Képzelhetni azt az óriás kaczajt, a mi e szavait kisérte.</p>
<p>– Teringettét, ifju ember! ugy önt el fogja fújni a szél!
tréfálózék az egyik tiszt.</p>
<p>– A nem evett és nem ivott katona rosz katona, monda a
másik.</p>
<p>Egerton maga is híjába tett neki különbféle toasztokra
ajánlatokat, a hogy szokták fiatal embereket az ivásra rávenni;
hogy igyék a házi gazdáért, igyék Szebasztopol bevételeért, igyék a
legkecsesebb királynőért.</p>
<p>– Igyék hát ön a szeretőjeért! kiálta végre az ezredes, unszolva
a tele pohárral.</p>
<p>Az ifju még jobban elpirult.</p>
<p>– Nincs szeretőm.</p>
<p>– Szép azt eltagadni, de a nyitott ingelő elárulja, hogy ott
valamit visel. Nos? nem valami zsinor látszik ott ki, a min
<span class="pagenum"><a name="Page_295" id=
"Page_295">-295-</a></span> valami medaillon csügg, a miben ismét
valami szép arczkép van rejtve: vagy csak nem visel ön amuletet a
nyakában, mint az oroszok és francziák?</p>
<p>Az ifju tiszt habozni látszott feleletében.</p>
<p>– Semmi kitérés! riadt rá az ezredes. Egyenes válasz. Arczkép
vagy nem arczkép?</p>
<p>– Igen. Arczkép. Válaszolt az ifju. Anyám arczképe.</p>
<p>Mindenki megilletődött. Milyen gyermek! még sem inni sem
szivarozni nem tud, s nők közül csak az anyát szereti még, s már
ide jött férfi-sorban verekedni. Még nem is tudja mi az élet? s már
eljött megtudni, mi a halál.</p>
<p>Azután békét hagytak neki s nem kinálták többet semmivel. Az
érzékenyebbek már nem haragudtak rá, hanem sajnálták; és
sajnálatból szidták a kormányt, hogy minek enged ilyen gyermekeket
a mészárszékre jönni.</p>
<p class="center">* * *</p>
<p>Három nap és éjjel nem lehetett a víárkokban levő sorezredeket
felváltani. Az angol sereg minden része ugy el volt foglalva minden
ponton, hogy senki sem pihenhetett három nap; kivéve azokat, a kik
kidültek a sorból holtan vagy betegen.</p>
<p>Harmadnap annyi könnyebbségük volt, hogy fele az őrcsapatoknak
talpon maradt; az alatt, mig a másik fele lefeküdt.</p>
<p>Lefekünni! Mindazon jók között, miket a természet édes anyai
keze az emberrel éreztet, ez a legkedvesebb eszme. Elhagyni ezt a
bizonytalan állást, melynek csak az a czélja, hogy a fejet büszkén
magasra tartsa, átengedni a testet a maga vonzalmának <span class=
"pagenum"><a name="Page_296" id="Page_296">-296-</a></span> a föld
felé, s nem viselni gondját egymás segitségére bizott tagjainknak.
Gondolj reá, te ki olvasod e sorokat ruganyos ágyadon fekve, enyhe
takaród alatt, könnyü éji öltönyben, takart lámpa világánál, hogy
egészen más dolog az: lefekünni a fagyos iszapba, átázott nehéz
öltözetben, a hideg télszaki szél dühödt orditása mellett, a fáradt
fejet lehajtani egy darab kőre, mely a sánczépitésből fennmaradt,
és azután hallgatni a bombák fütyölését, a granát rekedt búgását, s
fel-felébredni egy szétpattanó bomba csatajára, a riadót verő dob
pörgésére, az éji cseltámadások nyugtalanitó zajára: nehány
pillanatig hallgatni, hol ölt meg a bomba valakit a szomszédok
közül? huzódik-e közelebb a riadó? s azután ujra kezdeni ismét:
„Miatyánk, ki vagy a mennyekben“ egyik kéz a sziven, a másik a
kardon ujra elalunni a távozó dob robaja mellett és álmodni csendes
kandallós szobáról, a hol gyermekek, leánykák ülik körül az agg
vitézt, ki beszél nekik rémdolgokról, a mik sok – sok év előtt
történtek vele Szebasztopol ostrománál.</p>
<p>Az éjszaka második felében a fiatal tiszt osztálya ment
fekünni…</p>
<p>Egerton ezredes másodszor járta végig az őrvonalakat. Az első
izben, éjfél előtt, világosan megismeré az ifju hadnagy csengő
szavát a sötétben, mely kérdéseire felelt.</p>
<p>„Ébren van a gyerkőcz! valjon soká fogja-e még kiállani?“
gondolá magában.</p>
<p>Másod izben hajnal felé volt már az idő, midőn az ezredes azon
lovagolt. Nem kellett neki kérdezősködnie a gyerkőcz után. Ott
feküdt az, a hol éjfél előtt állt; egyik karját feje alá
<span class="pagenum"><a name="Page_297" id=
"Page_297">-297-</a></span> tette, az volt a vánkos, a másikat
szivére tette, az volt a paplan.</p>
<p>– Teringette suhancza! dörmögé az ezredes; – épen mint az arab
mesékbeli dzsin az egyik fülére lefekszik, a másikkal takarózik. No
nézd! még csak köpönyeget sem takart magára!</p>
<p>Pedig oly hideg szél fújt, ugy keresztül kasul járta az
embert.</p>
<p>Az ezredes leszállt a lóról s nagy prémes köpönyegét levetve
nyakából, ráterité azt az alvó ifjura.</p>
<p>– Ostoba suhancz! dörmögé magában: azt szeretném, ha elfagyna
keze lába.</p>
<p>És szépen betakargatta kezét lábát a bundás köpenyegbe.</p>
<p class="center">* * *</p>
<p>Azt tartják, hogy a változatosság kellemetes. Talán mégis a
Szebasztopol alatti téli éjszakák változatossága nem volt az.</p>
<p>Egyik éjjel ugy szakadt a zápor, mint Nóé idejében, akkor azt
kivánta minden ember, hogy bár inkább megfagyna. Másik éjjel azután
megfagyott ugy, hogy a földre letett puskát nem lehetett felvenni,
s az embernek a bőrét levette a tenyeréről a kardmarkolat vasa,
akkor aztán mindenki azon csudálkozott, hogy bár ne lenne ilyen
nagy fagy. Az is meghallgattatott. Jövő éjjel megenyhült az idő s
támadt akkora köd, hogy az ember fuldoklott benne, s még a
sötétséget sem láthatta tisztán. A zugolodó emberi elme, melynek
semmivel sem lehet kedvét találni, ekkor ismét arra fakadt, hogy
bár inkább harcz <span class="pagenum"><a name="Page_298" id=
"Page_298">-298-</a></span> és háboru volna az utálatos köd helyett
és vesznének el az emberek golyó és szurony által, mint e dohos
levegő-iszaptól.</p>
<p>Még ez a kérésük is meghallgattaték.</p>
<p>Abban a legsürűbb ködben nagy csendesen lopózva megközeliték az
orosz csapatok az angolok víárkait; s mikor azok legjobban
imádkoztak egy kis felviditó véresőért; felrohantak sánczaikra „ime
itt van!“</p>
<p>Mielőtt egy lövést tehettek volna az őrök, le voltak rántva a
sánczokról nyakukra hurkolt pányvákkal; a fanaticus orosz had
szuronynyal rohant be a víárokba, ledöfve az álmaikból ocsúdókat,
kik a halálra ébredtek.</p>
<p>Percz mulva őrült irtózatos harcz támad; az angolok az első
rémület után a kétségbeesés dühével fordulnak megtámadóik ellen;
nem ér senki rá a lövésre; szurony és kard csattog mindenütt, és a
megforditott puskaagy dolgozik; a szitok a bőszült káromlás közül
rémségesen hangzik elő egy-egy legyilkolt hosszu halálorditása, ki
még a földön fekve küzd a testén keresztül döfött szurony ellen;
nem tudni: angol-e vagy orosz?</p>
<p>A zaj, a harczi lárma azonban mindig terjedtebb lesz; az
oroszoknak sikerült tért foglalni; a bőszült hurrah kiáltás
bizonyitja, hogy egy árokból már kivetették az angolokat.</p>
<p>De a másik árok szögelletében valami fentartja őket. Ott
egyetlen veszedelmes férfi harczol, hátát a szögletnek vetve s
véres fővel fektetve le a közeledőket. Ki e gonosz ember?</p>
<p>Négyen öten rohantak már reá szegzett szuronynyal és szent
Mihály nevével, nem fogott rajta sem a szurony, sem az arkangyal
neve. <span class="pagenum"><a name="Page_299" id=
"Page_299">-299-</a></span></p>
<p>A vezénylő orosz tiszt jól tudja, hogy az a harczoló férfi
Egerton ezredes. Kémeitől azt eleve megértette.</p>
<p>– Adja ön meg magát ezredes! kiált rá a víárok tulsó oldaláról;
én Kozakoff ezredes vagyok.</p>
<p>– Örülök, hogy van szerencsém: viszonzá Egerton ezredes. Tessék
hozzám közelebb jönni.</p>
<p>S hogy könnyitse neki a közelitést, levágott megint egy oroszt,
a ki előtte alkalmatlankodott.</p>
<p>– Kénytelen vagyok önt elfogni uram: kiálta a támadó.</p>
<p>– Nehéz leszek. Tréfálódzék Egerton a halálos viadal közepett;
két mázsa és ötven font vagyok s a kardom is nyom valamit.</p>
<p>S ugy szórta az élczeket és a halálcsapásokat jobbra balra,
mintha vig tekeasztal mellett volna, a hol háborut (a la guere)
játszanak.</p>
<p>Az oroszok azonban a sánczárok tulsó felét kezdték megmászni,
melynek Egerton támaszkodott s ha oda sikerűlt felkapniok,
szuronynyal őt könnyen ledöfhetik.</p>
<p>Az ezredes látta jól, hogy már két katona felkapaszkodott s
egyik gyorsan közelit felé. Ezen bizonyára nem lehet segiteni,
hanem azért megadásról szó sincs.</p>
<p>Abban a pillanatban nagyot ordit a felkapaszkodott orosz s
fejtetőre bukik le az árokba; a másik még ráér visszafordulni; csak
azért, hogy ő meg hanyatt essék alá.</p>
<p>A szomszédból segitség érkezett. A tiszt legelől: mindkét
ellenfélt az ő kardja sujtotta le; a víárok innenső fele egy percz
<span class="pagenum"><a name="Page_300" id=
"Page_300">-300-</a></span> alatt le van tisztítva, a kik oda
felkaptak, azok sírt találtak ottan.</p>
<p>A segélyül érkezett tiszt gyönyörüen harczol; ugy veti magát a
szuronyok közé, mint egy chinai jongleur, ki az éles kések közé
szökik; egy percz alatt tiz csapást fog fel és ad vissza kardjával,
itt hátrakapja magát, amott félrecsúszik; aláfurakodik a hosszu
puskacsőnek, s mikor jobbja kifáradt, balkezébe kapja a kardot, s
ugy harczol tovább.</p>
<p>– Akárki fia légy, derék legény vagy! kiált rá Egerton, s most
már egész testével neki feküdt az ellenség tömegének.</p>
<p>Az mindinkább tért kezd vesziteni; az angolok visszanyomulnak a
víárokba, s a tulsó sánczemelvényen hangzik Kozakoff vezényszava:
„czélozz!“</p>
<p>– Kapd le a fejedet! kiált Egerton a merész ficzkóra, ki az
átelleni sánczról most verte le az utolsó ellent.</p>
<p>Dehogy fogadott a szót. Ott maradt állva s midőn Kozakoff tüzet
parancsolt, Egerton meglepetve ismerte meg a percznyi villanásnál a
gyerkőczöt.</p>
<p>Meg sem bukott az a lövés elől; egy golyó sem találta, pedig
lőttek reá százan.</p>
<p>– Előre fiam! kiált a gyerkőcz a lövés után s második lövésre
már nincs ideje az ellennek, hanyatt homlok verik azt vissza s
Kozakoffnak csak az az egy szerencséje van, hogy két mázsa ötven
font teher mellett nem lehet az ellent sikerrel üldözni, különben
az angol fogná el most őt; de utána kiáltá, hogy vissza fogja adni
a szives látogatást.</p>
<p>Az ezredes és a gyerkőcz csak a táborvonal mögött találkoztak
<span class="pagenum"><a name="Page_301" id=
"Page_301">-301-</a></span> ujra. Egerton megszoritá az ifju kezét,
megszoritá azt melegen és hosszasan: egyebet nem is szólt hozzá:
hanem Egertonnál nem is volt a kézszoritás puszta gymnasticai
gyakorlat.</p>
<p class="center">* * *</p>
<p>A gyerkőcz e nehéz hónapok lefolyta alatt valódi kedvencze lett
a seregnek. Mindenféle hizelgő névvel felruházták: a kölyök! a
suhancz! a tacskó! igy nevezték egymás között még a közkatonák is,
és azt minden ember tudta, hogy ez a kölyök a hadsereg legelső
hőseinek egyike.</p>
<p>A legmerészebb hadivállalatokhoz őt választották ki a vezérek s
ha valamire azt mondta valaki, hogy az lehetetlen, ezt válaszolták:
„rá kell a tacskóra bizni.“ Annak nem volt semmi lehetetlen.</p>
<p>Azt kikerüli minden golyó, azt nem fogja a fegyver, az a
tenyerén elsütheti az égő granátot, még sem sérül meg bele; a ki
annak a háta mögé áll, biztos helyen van, mintha sáncz mellett
állana.</p>
<p>Bizonyára nagyon buzgón imádkozik érte odahaza valami szerető
édes anya, annak az imája fordít el fejéről minden veszedelmet.</p>
<p>April utolsó napjaiban, midőn tiz napi bombázás után a
szövetséges seregek annyira czélt értek, hogy eljutottak oda, a hol
kezdték, egy estve oda hivatta magához Egerton ifju barátját.</p>
<p>– Gyermekem, az éjjel látogatóba megyünk. Régen tartozunk
<span class="pagenum"><a name="Page_302" id=
"Page_302">-302-</a></span> vele s még azt találják felőlünk
mondani odaát, hogy nem vagyunk udvariasak, ha vissza nem adjuk.
Reménylem, hogy velem fogsz jönni.</p>
<p>– Szivesen.</p>
<p>– Minden kész az indulásra; csak azt várjuk, hogy teljesen
besötétüljön minden, akkor indulunk. Hozod-e a revolvereidet?</p>
<p>– Nem hozom. Kár lenne sokat lövöldözni.</p>
<p>– Igazad van. Tehát csak karddal és szuronynyal előre. Most sem
iszol még? Talán egy hajtás cognac még jobban felmelegitene.
Sajnálom, hogy ezt meg nem ismered.</p>
<p>– Rá érek még. Felelt az ifju könnyü szivvel.</p>
<p>Egerton gyöngéd szánalommal tekinte rá. Szegény gyermek. Az
igaz, hogy még ötven évig is elélhet; hisz csak most kezd a
szakálla pelyhedzni, elég ideje van még!</p>
<p>Az éj eltakarta a nappal rombolásait. Zöld mezők és véres mezők,
eleven emberek és halottak szépen elfeketültek az éjben; a
koronkint megdördülő ágyu világa csak egy perczig tart, az nem
háborítja az éjszakát.</p>
<p>Az orosz védművek és az angol támadási vonal között fekszik egy
kettős földsánczolat, melyet az oroszok toltak előre az angol
tűztelepek ellen.</p>
<p>A holdvilágtalan éjben az ostromlók egy erős csapatja közelít e
sánczolathoz a legnagyobb csendességben.</p>
<p>A herculesi Egerton és a hős gyerkőcz a vezetők. A katonák
mindegyike jól tudja, hogy az véres munka lesz, mert a
legelszántabb két vitéz áll élükön. Égnek a harczvágytól.
<span class="pagenum"><a name="Page_303" id=
"Page_303">-303-</a></span></p>
<p>Senki sem veszi észre közeledésüket.</p>
<p>Az első sánczolatban mindenki mélyen aluszik a fáradalmas nap
után, csak az egyes piquet őrök járnak kelnek a sánczfokon.</p>
<p>– Engedjétek őket jobbra balra haladni; susognak a vezetők
csendesen.</p>
<p>– Most két kézre a fegyvert, előre a szuronyt! csatára!</p>
<p>Mint a lesben állt oroszlán, szökik fel a sánczolatra az angolok
előcsapatja, a szuronyokat a földhányásba döfték, azokra hágva,
másztak fel a gátra; egymás vállaira állva, adták a legelső
szuronydöfést, mely a felriadt orosz őrseregnek volt szánva.</p>
<p>– Rajta fiam! kiálta Egerton, mint könnyü gyermeket hajitva fel
a sáncztetőre ifju barátját s következő pillanatban, utána emelve
roppant termetét: a széles kard fogai között.</p>
<p>– Itt vagyunk, Kozakoff ezredes, kiált az angol mennydörgő
hangon. Le van róva a látogatás.</p>
<p>A sáncztetőn egy magas orosz hadfi harczol elkeseredetten a
gyerkőcz vitézzel, kinek heves csapásai hátrálni kényszeritik.</p>
<p>Egerton sajnál a vitába elegyedni, s más felé forditja
fegyverét.</p>
<p>– Végezd fiam a magadét.</p>
<p>Az angolok egy pillanat alatt elfoglalták az első gátnát, az
orosz sereg hanyat homlok rohan vissza. A két vezér, ki jobbra
balra vágott utat magának, a gátna tulsó oldalán ismét összejön. Az
oroszt két felől kiszorították az első sánczból a második
sánczolatba, s most egy pillanatra megölelik egymást, hogy
folytassák a munkát. <span class="pagenum"><a name="Page_304" id=
"Page_304">-304-</a></span></p>
<p>A második sánczolatból egyszerre egész sorlövés fogadja az
ostromlókat.</p>
<p>– Csigavér! kiált Egerton, szétcsapva a szeme közé omló füstöt:
előre gyorsan! A midőn a gyerkőcz egyszerre odadül keblére, két
kezével öltönyébe kapaszkodva.</p>
<p>– Mi bajod fiacskám! kiált az ezredes s rátekint a
gyermekre.</p>
<p>Az még akkor mosolyog, még arcza piros, még sehol sem látszik a
seb; de egy pillanat mulva kiszökik kebléből a piros forrás, az
élet forrása, s borzasztó elnézni, ezen egy pillanat, hogy
átváltoztatja egyszerre az arczot, hogy lesz az fehérré, hogy törli
le a délczeg mosolyt róla valami hideg kéz.</p>
<p>Mint kedves csecsemőt ragadta őt karjára az ezredes s rohant
vele a sáncz mögé; midőn letette ott, már hervadt volt a szép
délczeg ifju, mint egy letört virág.</p>
<p>– Kedves fiam! fáj-e nagyon? kérdezé Egerton, könyekkel
szemében.</p>
<p>– Anyám, édes anyám; suttogá a gyermek és félrehajtá fejét. Ugy
halt meg.</p>
<p>Midőn az ifju leroskadt a lövés után, azon pillanatban látta
Egerton, hogy az iménti magas orosz tiszt ott a sánczon vállára
veregetett egy volhynski vadásznak s mondá:</p>
<p>– Nagyon jól volt.</p>
<p>Most felvette kardját és ment az embert felkeresni.</p>
<p>Az emberirtó sortüz közepett hatolt fel a sáncz tetejére. Mint a
kaszált fű, omlott előtte minden élő. Kardcsapásait nem volt képes
feltartani fegyver. <span class="pagenum"><a name="Page_305" id=
"Page_305">-305-</a></span></p>
<p>Azt az embert kereste ott, és rátalált a harcz tömkelegében.</p>
<p>Kétszer lőtt az reá revolver pisztolyával oly közelről, hogy egy
falevelet el kellett találnia. Egerton nem érze semmit.</p>
<p>Vannak fenevadak, miket nem ér semmit ugy meglőni, hogy a golyó
keresztül kasul járjon rajtuk; ha csak bizonyos helyen nem találják
őtet, a vett halálos seb után is megölik még a vadászt.</p>
<p>Egerton kardja földre teriti az oroszt egy csapással… Ezt meg
nem gyógyitja senki.</p>
<p>– Ez is jól volt! hörgé az ezredes, és azután még egyszer
megforgatá kardját feje körül s lerogyott a porba.</p>
<p>Csak annyit hallott még, hogy az angolok diadalt orditottak.</p>
<p>E kedves zene mellett kilehellte lelkét.</p>
<hr class="chap" />
<p><span class="pagenum"><a name="Page_306" id=
"Page_306">-306-</a></span></p>
<h2>AZ ELLENSÉGES KOPONYÁK.</h2>
<p>Minthogy ez az elbeszélés kissé borzadalmas természetü, előre is
figyelmeztetek minden gyöngébb szivü olvasót, hogy ha teheti,
hagyja ezt egészen olvasatlanul; ha pedig már pénzében van a könyv,
mint az oláhnak a szappan, legalább annyit tegyen meg, hogy ne
olvassa este lefekvés előtt, mert én nem akarok azután gonosz álmai
felől magamra terhes felelősséget vállalni.</p>
<p>Azt is mondhatom pedig, hogy ez valóban megtörtént dolog s hogy
ilyen sokáig tudtam vele hallgatni, az csak titoktartásomnak válik
becsületére.</p>
<p>Még akkor igen fiatal ember voltam, kezdő novellairó, s miként
nyomtatásban kijött büneim tanuskodnak róla, nagyon hajlandó a
földfeletti mysticus eszmék követésére; rejtélyes történetek,
borongós sejtelmek, végzetes események el tudtak magukkal ragadni;
kevesebb szakállam, de több hajam, kevesebb tapasztalásom, de több
hitem volt, mint most: és ez akkor ugy volt jól, most meg igy van
jól. <span class="pagenum"><a name="Page_307" id=
"Page_307">-307-</a></span></p>
<p>Tehát igen fiatal ember voltam még, a midőn egy kirándulás
alkalmával egyes egyedül jutottam éjszakára egyikéhez művelt
főurainknak, kit ismeretlenség okáért csak egyszerűen Gábor urnak
fogok nevezni.</p>
<p>Látásból hallásból ismertük már egymást, utazó voltam,
elesteledtem, ő pedig házi gazda és az útfélen lakott; nekem
szállás kellett, neki kastélya volt; mind ez elég jogot adott arra,
hogy magamat beszállásoljam hozzá; ki is igen szivesen fogadott;
különben is a vendég nem volt nála nagy ritkaság.</p>
<p>Gábor ur egy kissé abban a hirben élt, hogy szeret különczködni,
volt könyvtára és olvasott, egy szobája tele volt mindenféle
kitömött állattal és madárral, miket maga lövöldözött, s miknek a
neveit is tudta, volt becses képtára, értékes régiségei, és ő maga
sokat foglalkozott gépekkel, nem ugyan olyanokkal, a mik valami
gazdasági haszonra valók, hanem a mik tisztán mulatságos
meglepetésekre voltak szánva! például, hogy az ajtóban álló
vasember, a mint valaki az ajtót kinyitja, rögtön felemelje
fegyverét s a mint beteszi, ismét tisztelkedve lebocsássa, a mi
által a gyöngébbszivü látogatót majd a nyavalyával törette ki; az
álló asztalban titkos klarinétok fújtak el mindenféle nótát, mikor
valaki rákönyökölt, s bizonyos székekről fel nem lehetett kelni, ha
az ember rájuk ült, ugy megfogták.</p>
<p>Ezekről az ártatlan tréfákról magam is hallottam többször
beszéltetni s készen voltam rá, hogy nem leszek általuk meglepetve;
azonban Gábor ur nem is producálta előttem e tréfákat; igen
komolyan beszélt velem, könyvtárába vezetett; <span class=
"pagenum"><a name="Page_308" id="Page_308">-308-</a></span>
megismertetett igen érdekes és valóban nagybecsü kéziratokkal;
megmutogatta fegyvertárát, pecsét-gyűjteményét, mikhez igen érdekes
historiai adatokat tudott elregélni: én megkértem, hogy engedje
meg, miszerint ez adatokat magamnak feljegyezhessem.</p>
<p>– Szivesen, csak tessék: monda ő egész udvariassággal s
gyönyörüségét látszott benne találni, hogy jegyezgetem én, a mit ő
beszél hajdankori hősökről és delnőkről, kiktől itt meg itt maradt
meg az a sarkantyú, meg az a félczipő, a mi itt előttünk áll.</p>
<p>Minő gazdag történelmi kútforrás! Valóban nem volt okom
megbánni, hogy idejöttem.</p>
<p>Gábor ur különösen megelégedhetett érdekeltségemmel, melyet
elmondott adatai irányában tanusíték; kifogyhatatlan volt újabb,
meg újabb érdekes történetkék elbeszélésében.</p>
<p>Ilyen mulatságban töltöttük el az egész estét.</p>
<p>Vacsora felett magunk voltunk egy uradalmi felügyelővel és egy
titkárral, a kik azután ismét eltávoztak, s Gábor urral egyedül
maradtunk.</p>
<p>Ő a góth szobába rendelé áthozatni a theát, mely mellett még egy
órácskát elbeszélgetheténk: azaz, hogy ő beszélt, én pedig
hallgattam.</p>
<p>A góth szoba az épület legszélső szárnyterme volt; tulajdonképen
ódon bútorairól nyerte ezt a nevezetet; s egy pár középkori
fülkéről, a mik valami góth idomzatot képviseltek.</p>
<p>A középen tágas kandalló volt megrakva pattogó hasábfákkal,
mellette kényelmes karszékek és pamlagok, mikre leheveredtünk,
csendesen szürcsölgetve a füszerillatu pecco nedvét. <span class=
"pagenum"><a name="Page_309" id="Page_309">-309-</a></span></p>
<p>A kandalló melege, a késői idő, meg az úti törődés, megvallom,
annyira elálmosítottak, hogy egy párszor azon kaptam magamat,
miszerint semmit sem hallok kedélyes gazdám beszélgetéséből s fejem
határozottan a pamlag vánkosa felé huzódik.</p>
<p>Gábor ur észrevette ezt az állapotomat s mosolygva monda:</p>
<p>– Ön, ugy látom, hogy álmos is már.</p>
<p>Nem volt okom őszintének nem lenni.</p>
<p>– Bizony én akár itt e helyen elaludjam.</p>
<p>– Azt pedig nem tanácsolnám; szólt Gábor ur komoly arczczal; ez
a szoba nem igen jó hírrel bir az idegenek előtt, kik valaha benne
megháltak.</p>
<p>Ez a szó kezdte az álmot elverni szemeimről.</p>
<p>– Tán kisértetek látogatják?</p>
<p>– Sőt benne laknak, és láthatók éjjel nappal.</p>
<p>A kiváncsiság egészen éberré tett. Kezdtem széljel
tekinteni.</p>
<p>– No, kisértet név alatt ne képzeljen ön magának valami
lepedőben járó lánczos rémet: a mi itt van, az igen egyszerü és
kézzel megfogható tárgy. Van kedve talán megnézni?</p>
<p>Hogy lehet ilyet még kérdezni is!</p>
<p>Rögtön talpon álltam; hol van az a kisértet? hadd látom.</p>
<p>Gábor ur egyik fülkéhez vezetett, mely zöld szőnyeggel volt
lefüggönyözve, s itt a függönyt félrevonva, két koponyára mutatott,
melyek egy gömbölyü üveggel voltak betakarva s elég csudálatosan
egymásnak háttal fordulva.</p>
<p>Ilyesmit láttam én már máskor is, s nem voltam hajlandó
<span class="pagenum"><a name="Page_310" id=
"Page_310">-310-</a></span> bennük valami kisértetszerüt elismerni.
Emberi csontmaradványok; csak annyira félelmesek, mint egy kihúzott
fog; a mitől senkinek se jut eszébe megijedni.</p>
<p>– Ez a két testvér koponyája, két Kálmánffy grófé, kik hajdan ez
uradalom birtokosai voltak, s e kastély egy részét is épitették.
Nagyon tragicus életük volt. Szüntelen ellenségeskedtek egymással;
s czivakodtak a kastély birtokán; egyszer azután az öregebbik
kibékülés szine alatt meghívta magához testvérét, s mikor az leitta
magát erős boraitól, mámoros álmában egy hosszú szeget veretett a
fejébe. A szeg most is itt van. Később egy szolgája, ki részes volt
a büntudatban, elárulta a bátyát, mely miatt őt is lefejezték;
testét szokás szerint elásták a vesztőhelyen, de levágott fejét
megengedték haza hozatni a családi sírboltba, hova a sírboltőr az
orozva meggyilkolt testvér csontjait is eltakaritá. Egy fülkébe oda
helyezte egymás mellé a két testvér-főt; még pedig a két halálos
ellenséget, a kik életükben soha sem türhették egymást, arczczal
egymás felé fordítva. Egyszer azonban, a mint valami dolga miatt
ismét le kellett mennie a sirboltba, megdöbbenve látta, hogy a két
testvér feje egymásnak viszásan van fordulva. Az ember nem volt
nagyon ijedős, sokat foglalkozott emberi csontmaradványokkal; azt
hitte, valami vándor patkányok tehették ezt a változtatást a
koponyákban, s ismét összeforditotta őket arczczal. Másnap újra
lement őket megtekinteni, ismét meg voltak fordulva, tarkóval
egymás felé.</p>
<p>Ez igy tartott heteken át, az ember minden nap összeforgatta a
koponyákat, és azok minden éjjel elváltoztatták helyzetüket,
<span class="pagenum"><a name="Page_311" id=
"Page_311">-311-</a></span> utoljára a sírboltőr egészen
belebetegedett, elkezdett fogyni, mélázni, mig egyszer a fiatal
káplán komolyan kérdőre fogta, hogy mi lelte, mi nyomja a
szivét?</p>
<p>A vén cseléd reszketve vallá meg neki a kisértetes titkot, mely
miatt már maga is csaknem kisértetté változott egészen.</p>
<p>A lelkész felvilágosodott ember volt, meg akará nyugtatni a
babonás embert gyötrelmes tévedése felől s e végett maga lement
vele a sírboltba, az állitott csodát megtekintendő.</p>
<p>A két fő akkor is tarkóval volt egymásnak fordulva, és a cseléd
esküdött rá, hogy ő tegnap estve is megforditva helyezé őket egymás
mellé.</p>
<p>– Az lehetetlen, szólt a lelkész. Az élettelen testnek nincsen
akarata. Ez nem más, mint két csontdarab, velő nélkül, izmok
nélkül, a mi magától nem mozdulhat.</p>
<p>S hogy szavait annál nyomatékosabbakká tegye, megfogta az egyik
koponyát, hogy azt felemelje és megmutassa a kétkedőnek, miszerint
az csakugyan mozgásra képtelen tömeg.</p>
<p>Abban a pillanatban ugy megharapta a koponya a lelkész kis
újját, hogy az alig birta azt fogai közül kiszabadítani.</p>
<p>A sírbolt azontúl zárva maradt, s a cseléd nem sokára meghalt ez
eset után; a lelkész pedig késő vénségeig viselte a harapás nyomait
kis újján.</p>
<p>Az eseményt titokban hagyták, s elébb nem is tudta azt meg
senki, mint midőn én az uradalom régi levéltárában kutatva,
megleltem a kérdéses lelkész naplóját, melyben ő az egész eseményt
leirta, azzal végezve a mysticus regét, hogy az elhagyott sírbolt
ajtaja itt meg itt van – befalazva. Azóta <span class=
"pagenum"><a name="Page_312" id="Page_312">-312-</a></span> egy
magtárt ragasztottak hozzá s a helyiség egészen feledésbe ment.</p>
<p>Mingyárt felkerestem a befalazott ajtót, könnyü volt rátalálnom
a leirás után, kibontattam azt s magam leszállva bele, csakugyan
megtaláltam a két ellenséges koponyát, miként állitva volt,
egymástól elfordulva.</p>
<p>Megvallom, hogy felemelni egyiket sem mertem, minden blazirt
kedélyem mellett is, hanem az egész kőlapot, melyen feküdtek,
kiemeltetém s ugy hozattam fel e szobába.</p>
<p>Azóta sokszor fordult meg nálam egy-egy nehézhitű vendégem, ki e
mondát tréfának vette s saját szemeivel iparkodott meggyőződni
annak mibenlétéről. Noha nem örömest üzök hasonló kisérletekkel
játékot; midőn erősebb kedélyü emberre akadtam, a kinél nem féltem
attól, hogy örök időkre melancholicussá találom tenni, megengedtem
neki, hogy háljon itt ebben a szobában s győződjék meg saját
szemeivel, miszerint az este arczczal össze fordított koponyák
reggelre ismét háttal lesznek egymásnak fordulva.</p>
<p>Rendesen ugy történt. Látogatóim kénytelenek voltak meggyőződni
a titokteljes tényről s ezt amaz emlékezetes lelkész óta senki sem
merte többé megczáfolni.</p>
<p>Gábor ur szemeimből vette észre, hogy nekem is nagy kedvem volna
e csodás titokról szemlátomást meggyőződni.</p>
<p>Melyik huszonkét éves fiatal ember volna, a kit hasonló rejtély
ne tudna érdekelni?</p>
<p>Én nagyon kértem, hogy engedje meg, miszerint itt e szobában
háljak s fordítsa egymásnak arczczal a koponyákat. <span class=
"pagenum"><a name="Page_313" id="Page_313">-313-</a></span></p>
<p>Gábor ur nem iparkodott lebeszélni; kiváncsiságom tetszett neki,
a gömbölyü üveget felemelte, a két halálfőt nagy ovatosan egymásnak
arczczal fordítá, s azzal az üveget ismét vissza takarta rájuk.</p>
<p>Azzal megmutatta az alcovent, hol fekhelyemet fogom találni, jó
éjszakát kivánt és egyedül hagyott.</p>
<p>A tágas kastély emeletét egyedül lakta a főur pitvarnokával.
Cselédsége mind a földszinti szobákban hált; a góth szoba és az ő
hálószobája között három kisebb nagyobb terem feküdt, ilyenformán
én magam meglehetősen egyedül maradtam az előbbiben, lehetőleg
távol minden emberi lehellettől.</p>
<p>Minden felizgatott képzelődésem mellett is annyi philosophiát
tartottam meg magamnak hogy valami tréfát ne engedjek magammal
elkövetni. Elébb megvizsgáltam a falakat: nincsen-e valami
észrevétlen bejárás e szobába? azután magát a fülkét vettem jól
szemügyre; az sem volt hozzájárulható, kemény szilárd egy darab
márványból volt faragva az egész. Az ajtót bezártam reteszszel, s
még azon felyül a pamlagot is eléje huztam, s arra feküdtem; épen
szemközt a lefüggönyözött fülkével.</p>
<p>Azontul még egy biztositékot szereztem magamnak. A
selyemfüggöny, mely a fülkét eltakarta, valami czifrázatban
megakadva, igen szép festői redőzeteket képezett.</p>
<p>Elővettem utitárczámat s a függönyt legkisebb redőivel
lerajzoltam abba.</p>
<p>Ez igen furfangos ötlet volt.</p>
<p>Ha valami élőtesttel felruházott lény a két koponyához akar
férni, a függönyt érintenie kell, már pedig annak redői a
<span class="pagenum"><a name="Page_314" id=
"Page_314">-314-</a></span> legkisebb érintésre ugy el fognak
változni, hogy az többé a tárczámba rajzolt képlethez nem
hasonlíthat.</p>
<p>Azután uj hasábokat raktam a kandalló tüzére, magam elé
helyeztem a karos gyertyatartót a kis egylábu asztalra, s ledűltem
a pamlagra azzal az erős szándékkal, hogy nem fogok elaludni.</p>
<p>Ismertem a theának azt a tulajdonságát, miszerint az embert
ébren tartja, ujra töltöttem magamnak egy csészével. Tettem bele
egy kanál rhumot is. Nem igen érzett meg rajta. Pedig máskor egy
kanál rhumtól majd a guta üt meg. Még többet töltöttem bele. Az sem
tette erősebbé. Eszembe jutott, hogy a kandalló melletti szekrényre
egy üveg cognac van feltéve. Gábor ur kinált vele az imént, akkor
nem kellett. Milyen különös, hogy most ugy ohajtom ezeket az erős
szeszeket.</p>
<p>Felkeltem, hogy elhozzam: megkóstoltam; csakugyan ez erős volt;
csészémbe töltöttem belőle s azután eszembe jutott, hogy a kandalló
elé nincs feltéve a sodrony rostély; valami szikra kitalál belőle
pattanni: odamentem, a parazsat hátratoltam benne a vasfogóval, egy
szikra a kezemre pattant és megégetett; a vasrostát lezártam, s
azzal mentem vissza theaasztalomhoz.</p>
<p>Szép meglepetés várt rám.</p>
<p>Azon a pamlagon, a mit én a magam számára húztam oda két uri
ember ült, a kiket én jól ismertem, de a neveikre nem tudtam
emlékezni. Az egyik rövid göndör szőke hajjal, mérges veres
szakállal, a másik feketehaju, hosszu lelóggó bajuszszal,
<span class="pagenum"><a name="Page_315" id=
"Page_315">-315-</a></span> simára borotvált állal, a feje tetején
egy kerek kopaszság volt látható.</p>
<p>Az első egy ingre volt vetkőzve, aranygombos selyemmellényben,
az utóbbi barna borsos szövetü zekében, melynek hátra volt hajtva a
vitézkötése.</p>
<p>Ez a két uri ember szép csendesen iszogatta azt a cognacos
theát, a mit én magam számára elkészitettem. Egyszer az egyik
szörpentett belőle, azután a másik, ketten egy csészéből, egészen
testvéri módon.</p>
<p>Eleinte a bámulat, azután a félelem fogott el; nem mertem
hozzájok közeliteni, leültem egy sötét szögletbe s onnan néztem
hogy mit csinálnak?</p>
<p>A két ur sajátságos képeket tudott egymásra fintorgatni; közben
beszélgettek is egymással.</p>
<p>– Jó estét öcs.</p>
<p>– Jó estét bátya.</p>
<p>– Itt vagy megint öcs?</p>
<p>– Itt is maradok bátya.</p>
<p>– Szük kettőnknek ez a kastély.</p>
<p>– Tágas volna, ha egyikünk oda alant laknék.</p>
<p>– Hol odaalant? A pinczében?</p>
<p>– Még alantabb: a sírboltban.</p>
<p>– Ezt el kellene végezni egymással öcsém.</p>
<p>– El biz azt bátya, most egyedül vagyunk.</p>
<p>– Pisztolyt szeretsz-e jobban, vagy kardot?</p>
<p>– Én mind a kettőt szeretem, de tartok tőle, hogy kitudódik.
<span class="pagenum"><a name="Page_316" id=
"Page_316">-316-</a></span></p>
<p>– Igaz; a fegyver lármát üt, a vér kifoly és tanúságot tesz.</p>
<p>– Méreg pohár volna jó és sorshuzás bátya.</p>
<p>– Nem volna rosz, de meglátszik a hulla arczán.</p>
<p>– Legjobbat mondok én bátya. Itt az erős ital előttünk, igyuk le
egymást.</p>
<p>– Hát azután?</p>
<p>– A melyikünk ébren marad, végezhet a másikkal, a ki öntudatát
veszti. Itt egy hosszu szeg és kalapács; ezt a koponyába verve,
senki se tud meg róla semmit.</p>
<p>– Igazad van, kivált te nálad, kinek jó sűrű hajad van; de nekem
hold van a fejem tetején.</p>
<p>– Ne félts te engem!</p>
<p>Nem átallom megvallani, hogy nekem egész testemet a hideg
zsibbadás fogta el e rémületes beszélgetés alatt; ha tudtam volna,
sem lehetett hová mennem, mert épen az ajtó előtt ültek, magam
húztam oda asztalt és pamlagot.</p>
<p>Azután elkezdtek inni abból az egy csészéből. Egyszer az egyik,
másszor a másik. Egymásnak töltögettek a cognacból, szinültig
egészen, hogy a nedv szine a csésze szélén fölül lebegett.</p>
<p>– Egészségedre bátya.</p>
<p>– Egészségedre öcs.</p>
<p>A felköszöntő oly ördögi nevetéssel mondá azt mindig, midőn a
lenyelt kábitó nedvtől testvére fuldokolni látszott, és feje
szédelegve ingott előre hátra, és arcza hol halálsárga lett, hol
csattanó piros, az erek kéken zölden lüktettek homlokán, mint
dagadt kötelek. <span class="pagenum"><a name="Page_317" id=
"Page_317">-317-</a></span></p>
<p>„Igyál öcs, igyál bátya.“</p>
<p>E közben az asztalon égő gyertyák hamvadozni kezdtek, eleinte,
mintha valami vereses köd fogná fényeiket körül, mely mindig
homályosabb lilaszinbe ment át; a két arcz egyre jobban sápadt, a
két fő egyre jobban szédelgett, valjon melyik fog elébb
ledülni?</p>
<p>A gyertyák fénye a leghomályosabb zölddé vált már, s a zöld
világban olyan halálsápadt volt mind a két arcz. Nem birtak már
egymáshoz beszélni, csak kőmerev szemeikkel tekintének egymásra s
kinálták némán a kábitó italt.</p>
<p>– Azután egyet lobbantak a gyertyák s kialudtak. Mind a két alak
eltünt egyszerre.</p>
<p>Az ablakok szinezett üvegein teljes pompájában ragyogott át a
hold, s a kandalló izzó parázsa rózsaszin fényt vetett a
félhomályra. Egyedül voltam a szobában.</p>
<p>Álmodtam ezt, mondám magamban: és nevettem rajta; és a fogaim
ugy vaczogtak. Álom volt, álom volt: bizonyitgatám; most már megyek
lefeküdni; levetkőzöm, lefekszem az ágyba, fejemre húzom a takarót,
s aztán tessék kisérteni, a kinek az mulatságos. Miattam járhatnak,
kelhetnek: én rájok sem fogok ügyelni.</p>
<p>A hold szép fehéren sütött, a kandalló szép pirosan világított,
nem volt szükségem gyertyára, a miket ugy sem gyujthattam volna
meg, mert csutakig leégtek. Az ágyat igy is megtalálom. Levetköztem
nyugodtan, az órámat felhúztam, s azzal félre vontam az alcoven
függönyeit az ágy elől, hogy majd bele fekszem. <span class=
"pagenum"><a name="Page_318" id="Page_318">-318-</a></span></p>
<p>Az irtózat fogta el minden érzékemet.</p>
<p>A vetett ágyban ottfeküdt a két testvér egymás mellett;
irtózatosan eléktelenült két hulla. – Az egyik hanyatt, a feje
pedig arczczal lefelé fordítva, kopasz feje holdjába verve
villogott a sötétkék szeg feje: a másik pedig mellette feküdt
mellére fordítva s a feje szemközt az égfelé.</p>
<p>A borzalom elvette mozdulhatási erőmet. Kiáltani akartam, és nem
volt szavam, megrázni a csengetyű kötelét és nem volt kezemnek
ereje; futni akartam onnan, és lábaim lehúztak, mint az ón. Mellem
elszorult, tagjaim elzsibbadtak; végre összeszedtem akaratom minden
erőszakát s rettenetes kinnal kiáltottam valami szót, s mire azután
– felébredtem.</p>
<p>A kik rosz álmokat szoktak látni, tudhatják micsoda kinba kerűl
az embernek akkor egyet kiálthatni.</p>
<p>Bizony reggel volt már és a nap szépen ragyogott a magas
jegenyék közül. Akkor is ott feküdtem a pamlagon a bezárt ajtó
előtt, a hol feltettem magamban, hogy nem fogok elaludni.</p>
<p>A gyertyák valóban leégtek előttem, s a csésze valóban üres
volt. Egyébiránt hajlandó vagyok azt hinni, hogy nem is töltöttem
én abba semmit az estve; hanem theát, rhumot, cognacot, mindent
csak álmodtam.</p>
<p>Hanem – most jön még a kisértet legborzalmasabb része.</p>
<p>Hát a fülkében mi történt ezalatt?</p>
<p>A függöny azon módon volt, a hogy azt lerajzoltam magamnak, egy
redőcske sem változott el rajta.</p>
<p>Ehez tehát nem nyúlhatott senki.</p>
<p>Még egészen elfogulva éjszakai álmom látásaitól, léptem a
<span class="pagenum"><a name="Page_319" id=
"Page_319">-319-</a></span> titokteljes fülke felé s bizony
reszketett a kezem, midőn félrevontam a függönyt.</p>
<p>És ime… a két halálos ellenség koponyája – háttal volt egymásnak
fordulva.</p>
<p>Valami hidegség futott kétszer háromszor egész testemen
keresztül; mintha valami jeges kéz czirógatna végtül végig.</p>
<p>Ez már nem álom. Ezt látom. Fényes nappal van; odakinn
beszélnek, zajganak, mint a hogy nappal szokás, és én idebenn magam
előtt látom a legrejtélyesebb phantomot.</p>
<p>Tehát még is sok történik a nap alatt, a miről a bölcseknek
nincsen tudomásuk.</p>
<p>Tehát még is való, hogy e két élettelen fő még holta után is él
és gyülöl és elfordul egymástól.</p>
<p>Nem hiszem, nem lehet, nem igaz.</p>
<p>Látom, borzadok tőle, de még sem igaz.</p>
<p>Igaz, de még sem hiszem.</p>
<p>Eszembe jutott a lelkész története, ki szintén tagadta e
földfeletti csodát s rá merte tenni kezét a kisértet fejére s
azután holtig viselte annak harapását.</p>
<p>Nem bánom.</p>
<p>Hadd harapjon meg engem is.</p>
<p>Felemeltem az üveget a koponyákról. Szivem meglehetősen
dobogott. Hozzányultam. Kezem érintette hideg állkapczáját.
Felemeltem és megforditottam.</p>
<p>Hah!</p>
<p>Mi történt? megharapott-e?</p>
<p>Szivesebben vettem volna tőle, ha megharap, mint hogy
<span class="pagenum"><a name="Page_320" id=
"Page_320">-320-</a></span> felfedeztem, miszerint valami furfangos
óramű van belsejébe alkalmazva, mely azt, egy rugó nyomásával
elfordítja; a másik is hasonló fortélylyal volt ellátva.</p>
<p>A reggelinél találkoztunk Gábor urral. Ő szokása szerint komoly
volt, én is.</p>
<p>– Hogy aludt ön? kérdezé tőlem a részvétig hajló
udvariassággal.</p>
<p>– Köszönöm: nagyon rosszul. Sok theát ittam az este; mindenféle
kisértet üldözött tőle.</p>
<p>– Hát a koponyák mit csinálnak?</p>
<p>– Ugy látszik, hogy engem kitüntetésben részesítettek, mert nem
csak hogy hátat forditottak egymásnak; de még fejtetőre is
álltak.</p>
<p>Gábor ur nagyot nevetett e szóra.</p>
<p>– Ön megnézte, hogy mi van bennök?</p>
<p>– Azt tettem.</p>
<p>– Lássa: negyven ember aludt már abban a szobában, mind
tapasztalták a csudát, és egy sem nézte meg, hogy nincs-e valami a
koponyákban?</p>
<p>– Féltek, hogy ugy járnak mint az ördögüző lelkész.</p>
<p>– S ön nem félt?</p>
<p>– Féltem biz én; de nagyobb volt a kiváncsiságom: s most már
nagyon sajnálom, hogy azt tettem.</p>
<p>– Miért?</p>
<p>– Mert egy érdekes történeti adattal szegényebb vagyok.</p>
<p>Gábor ur még jobban kaczagott.</p>
<p>– Még egyet szabad legyen kérdenem. Valjon a többi <span class=
"pagenum"><a name="Page_321" id="Page_321">-321-</a></span>
historiai adatok is mind ilyen érvényesek, a miket én tegnap
följegyezgettem?</p>
<p>A főur mosolyogva monda.</p>
<p>– Bátran pipára gyujthat ön velök.</p>
<p>Ezt csak azért nem tettem, mert nem szoktam füstöt enni.</p>
<p>Csak arra kért Gábor ur, hogy ha tehetem, ne szólják e
fölfedezésemről senkinek, hadd szerezzen általa ezentul is másoknak
üdvös ijedelmet.</p>
<p>Megigértem; hogy tiz esztendeig titokban fogom tartani.</p>
<p>A tiz esztendő épen a mult héten telt le; a két kisértetes
koponya története ekkor szabadult fel s lett a nyilvánosság
tulajdonává.</p>
<hr class="chap" />
<p><span class="pagenum"><a name="Page_322" id=
"Page_322">-322-</a></span></p>
<h2>A MENNYEI PARITTYAKÖVEK.</h2>
<p class="center">(DEBRECZEN VÁROSA KRÓNIKÁIBÓL.)</p>
<p>Kuczuk nagyváradi basa idejében sok veszedelmes napot kellett a
jó Debreczen városnak kiállani. Ez a hóbortos török, mihelyt valami
csekélységért megharagudott reájuk, azzal fenyegette őket, hogy az
egész várost tűzzel vassal elpusztítja, férfiait levágatja,
asszonyait rabul elviszi, kincseiket zsákmányra bocsátja, a város
helyét sóval behinteti.</p>
<p>A szelid és bölcs birák eleinte szép könyörgéssel, jó szóval
kérlelték, ajándékkal engesztelték a hóbortos basa haragját,
egyszer azonban Dobozy István uram kerülvén a biróságra, az maga is
kurta nyaku, hamar tűzbejövő ember volt; a mint egyszer valami
hitvány ok miatt Kuczuk basa megint ellenük förmedt, azzal
fenyegetvén a debreczenieket, hogy majd rajtuk megy, ez azt izente
neki vissza: „no hát gyere!“</p>
<p>Kuczuk basa szörnyű méregbe jött erre, rögtön felülteté hadait,
még éjjel megindult s másnap reggel ott állt Debreczen alatt; „no
hát itt vagyok.“</p>
<p>A városnak nem voltak valami erős falai, sem árka, sem
<span class="pagenum"><a name="Page_323" id=
"Page_323">-323-</a></span> felvonó hídja; az egész védelme
tizenkét rongyos toronyból állt, a mikben a polgárok a száguldozó
tolvajnép ellen őrködni szoktak, vakolatlan tégla építmények,
náddal tetőzve, a miket az első ágyu-lövés halomba döntött volna;
hátul rozzant falépcsőkkel ellátva, mik kivülről vezettek fel
rájuk, mintegy folytatásul egy köröskörül járó fafolyósóban
végződvén, a honnan be lehetett a toronyba menni, ugy, hogy ha a
lépcsőt ellopták volna a torony mellől, senki sem tudott volna
belőle kijönni többet.</p>
<p>Minden ilyen torony forma góré egy-egy kaput őrzött, tiszteletes
távolságban állván attól, hogy a netalán besiető ellenségnek
utjában ne álljon; nehogy az bolond fővel a tornyot is elrontsa s
ujra kelljen építeni.</p>
<p>E tiszteletre méltó őrhelyek biztos voltát semmi sem tanusítá
annyira, mint az, hogy valamennyinek a hegye ki volt adva
gólyafészeknek, a hol e jámbor állatok estenkint féllábra állva,
olyan hűségesen elkelepeltek óra hosszant, mintha ők őriznék a
várost legjobban.</p>
<p>Kuczuk basa ugy intézé a jövetelt, hogy egyszerre a város minden
kapuját elállta seregeivel s minden vályogtorony irányába
felállittatott egy nagy kerekes ágyut, a mi meg volt töltve. Igy
akart beszélni a debreczeniekkel.</p>
<p>Jön azonban a városból hozzá nagy sietve egy Panajoti nevű
görög, a ki még Sztambulból származván ide, Kuczuk basának régi jó
ismerőse volt, s rendesen, ha a város tanácsának valami csiklandós
izenete volt a basához, ezt küldte hozzá, jól tudva, hogy ezt nem
huzatják ott mingyárt karóba. <span class="pagenum"><a name=
"Page_324" id="Page_324">-324-</a></span></p>
<p>– No hát mit mondanak a debreczeni bírák?</p>
<p>– Kegyelmes uram, bizony ez a Dobozy István kurucz ember; a mint
a te fenyegetésed megérkezett hozzánk, ő rögtön minden fiatal
leányt, asszonyszemélyt és gyermeket szekerekre ültetett s
elküldött Tokajba; azután parancsolatot adott ki dobszó mellett,
hogy kinek mi értékes jószága van, tépje szét, vágja le, vesse a
kútba s a mint az ellenség megtámadja a várost, gyújtsák fel azt
egyszerre negyven oldalról, vessenek tüzet minden templomba,
toronyba, s aztán kiki fogja a dárda nyelét, vagy üljön a lovára,
ha van, s majd akkor megmondja, hogy melyik kapun menjenek ki? Még
pedig ugy elmenjenek innen, hogy soha képpel se forduljon senki
Debreczen tájékára vissza, Kuczuk uram aztán feleljen meg majd a
magas szultán színe előtt, ha kérdeni fogja, hogy hova lett a nagy
Debreczen város? mely ennyi meg ennyi adót fizetett a portának
hűségesen, a vezéreket ajándékozta emberül, a hadsereget tartotta
liszttel és takarmánynyal; ott dicsekedjék el majd vele, hogy azt
biz ő porrá égette s bevetette helyét sóval, azon való haragjában,
hogy roszul égett a pipája.</p>
<p>Ezt izente Dobozy István uram a basának s Panajoti azon módon
elmondta neki szórul szóra.</p>
<p>– Átkozott vastagnyaku kálomistája! kiálta fel mérgesen a basa,
bizony még megteszi, a mit megmond. – Aztán pedig arról csakugyan
nem akart felelős lenni, hogy egy olyan várost mint Debreczen,
kiirtson a világból, csupán uri roszkedvének kihűtése végett;
holott Debreczen olyan szükséges volt azon a helyen, hogy ha ott
nem lett volna, magának a töröknek kellett <span class=
"pagenum"><a name="Page_325" id="Page_325">-325-</a></span> volna
oda egyet építeni. – Tudja jól a kutyaházi, hogy nem akarom a
városát elpusztítani, azért mer velem olyan fennyen beszélni; de
kapjam csak ki ide a gyepre, tudom, hogy olyan utat tetetek vele
egy fekvő helyében, a miben feltörik a talpa.</p>
<p>Panajoti erősen bizonyitá, hogy a debreczeni lakosság a
legvégsőre van elhatározva, s a mint a basa egy trombitát megfuvat,
vagy egy ágyut kilövet rájuk, ott minden lángba borul egyszerre, s
az egészből senkinek semmi haszna nem lesz, minden drágaság ellevén
ásva a földbe, a nők és hajadonok szépe eddig túl van a Tiszán; a
férfiak pedig meg vannak dühödve, ki kaszát, ki kardot fogott,
azokkal is baj lesz elbánni, a milyen keserüségben vannak most.</p>
<p>A basa átlátta, hogy Panajottinak igaza van; most az egyszer a
debreczeniek kifogtak rajta. Azért is ujra visszahivatá a kapuktól
felállított csapatjait, befogatott megint az ágyukba és azt mondta,
hogy kegyelmet akar cselekedni Debreczennel, csak legyenek bízton,
nem bánt senkit; ezentúl kegyelmesen fog velük bánni. Dobozy István
uramat még külön meg is dicsérte, elszánt, bátor magaviseletéért s
szavát adta, hogy e jeles tromfért soha sem fogja bántani, sőt
akármikor valami baja lesz, csak folyamodjék ő hozzá, számíthat
pártfogására; ha pedig Váradra talál jönni, az ő házát ki ne
kerülje, ő bizonyosan nagyobb vendégszeretettel lesz ő iránta, mint
Dobozi uram volt őhozzá.</p>
<p>Azzal vissza ment Váradra ágyústul és seregestül rendén.</p>
<p>A debreczeniek nagyot lélekzettek utána s mindenki dicsérte,
<span class="pagenum"><a name="Page_326" id=
"Page_326">-326-</a></span> és magasztalá bíró uramat, a miért
ilyen bátran a tíz körmére mert állni; lám mégis csak a török látta
át utoljára, hogy neki kell engedni.</p>
<p>Kuczuk basa azonban alig érkezett meg Váradra, rögtön hivatá
maga elé Badrul béget; az afrikai szerecsen lovasok vezérét, s
ilyen dolgot bízott reá.</p>
<p>– Ma este, mielőtt lealkonyodik, felülsz ötszáz lovassal és
megindulsz Diószeg felé. Valahány embert akár jövőben, akár menőben
találsz, mindegyiktől megkérdezed, hogy ez az út visz-e
Nagy-Kállónak? azzal engeded futni. Ezt cselekszed, a mig éjszaka
nem lesz, akkor egyszerre letérsz a diószegi utról, belegázolva egy
balfelől fekvő semlyékes rétbe, hogy nyomot veszíts: mikor a
semlyéknek végit érted, ki jutsz a mezőre, ott találsz majd
pásztorokat, a kik juhokat, ökröket őriznek, azokkal elvezetteted
magadat Létáig. Mikor a létai tornyokat meglátod, a vezetőket
vagdald le, s a helység alatt elvonulva, térj be a nagy erdőbe,
abban az erdőben megint találsz mészégetőt, vagy csordapásztort, a
ki ugy elvezet az erdőkön keresztül, hogy elébb ki ne juss, mint a
hol az erdő Hadházon felyül véget ér. Ott megint tedd el láb alól
vezetőidet és maradj lesben. – Holnap, vagy holnap után, vagy talán
egy hét mulva – addig te az erdőből ki ne jöjj; – látni fogsz négy
vagy ötszáz szekeret Tokaj felől közelítni. – A szekerek válogatott
szép leányokkal és asszonyokkal lesznek rakva; bizonyosan pénz és
csecsebecse is van náluk elég; azokat mind egy lábig elfogod. Ha
férfi van velük, azt vágd le; a mi pénzt találsz náluk, oszd fel
katonáid között; a népséget pedig hajtsd ide hozzám Váradra.
<span class="pagenum"><a name="Page_327" id=
"Page_327">-327-</a></span> Jól megértsd, a mit mondtam: a fejedet
kezedben hordozod, tehát ugy vigyázz rá.</p>
<p>Badrul bég megérté a parancsot és távozott. A szerecsen vezér
olyan ember volt, a kire ilyesmit rá lehetett bizni, mert képes
volt erdőn mocsáron keresztül az egész országot végig utazni, s
lováról le nem szálni, mig küldetése helyére nem jutott; ott pedig
étlen szomjan hetekig elácsorogni lesben s a rábízott parancsot az
utolsó nyakvágásig végrehajtani híven.</p>
<p>Kuczuk basa magában beszélgetett a debreczeniekkel: „nevettek
ugy-e? kaczagtok? örültök? no csak ti nevessetek ma eleget; majd
mingyárt el jön rátok a sírni való nap“.</p>
<p class="center">* * *</p>
<p>Tokaj felől a széles országuton egy hosszu sor szekér közeledik
Hadház felé; ez a debreczeni hölgykaraván.</p>
<p>Ötszáz szekér egymás hosszában, csupán asszony és leánynép,
egyetlen férfi sincs közöttük, akkora sem, a mekkora az ostort fel
tudná emelni: maguk hajtják az asszonyok a lovakat is; a kit pedig
az Isten férfinak teremtett köztük, annak meg le vannak a kezei
kötve szépen a pólába, mert annak még kis baba a neve.</p>
<p>Ennyi asszony, ennyi leány egy csoportban! Képzelhető az a jó
kedv, az a lárma, a mit az uton elkövetnek; mindegyik beszéli a
másiknak, hogyan hajtotta el biró uram a törököt a város alul;
milyen szépen ráijesztett? van rajta, lesz is rajta egy hétig elég
mit mesélni; óh a veszélyből kiszabadult szivek phantásiája gazdag.
<span class="pagenum"><a name="Page_328" id=
"Page_328">-328-</a></span></p>
<p>Egy-egy kocsin csupa fiatal leány ül, azok előre hajtanak s
elkezdenek valami méla ősrégi dalt, a mit azon időkben énekeltek a
Tiszától Moldováig; talán azt, hogy: „Fördik a kácsa, Fekete tóba,
Készül anyjához, Lengyelországba“ vagy pedig azt a másikat: „Ha
kérdik, hol vagyok? Mondjad hogy rab vagyok, Kezemen lábamon Vas
békót hordozok.“ Ez a nóta vala akkor nagyon nagy divatban, tudja
Isten! olyan szívből énekelte azt szegény magyar ember.</p>
<p>Akkor aztán az egész sor szekéren valamennyi leány rákezdte a
nótát; majd felvették vele a nagy mennyezetes eget; szegény kis
pacsirták ott fenn a magasban győztek velük versenyt
tilinkózni.</p>
<p>Delelőre az egész karaván megállt a zöld halomnál, a mi ott van
a sík rónában; ki tudja, ki rakta oda? a mi csontunk van-e benne,
vagy a másé? bizonyosan csak a mienk, mert körülötte olyan puszta
az egész vidék.</p>
<p>Nincsen falu, nincsen város közelében, egy-egy tanya, boglyák s
kazaloktól körül véve látszik itt amott, messze kitérve egymásnak;
szántóföldnek sincs itt semmi híre, csorda-legelőnek van hagyva az
egész határ.</p>
<p>Csak a délibáb mutogat csodaképeket a láthatáron. Azt is
megszokták már, senki előtt sincs hitele; elöntheti hullámzó
tengerrel a messzi láthatárt, senki sem vágyik abban megfördeni;
mutogathatja benne nagy erdők árnyékát, nem igyekszik felé senki,
hogy ott kihüsselje magát; városai, palotái megszokott képek, a
miket senki sem bámul már, <span class="pagenum"><a name="Page_329"
id="Page_329">-329-</a></span> s nem törődik vele, valjon miféle
ócska tündér mutogatja ott csoda hatalmát, józanabb emberivadék
előtt, mely bűvészetét kitanulta?</p>
<p>Pedig épen mai nap különös jó kedvében volt a délibáb. Ritkán is
süt olyan forrón a nap: hogy a föld felrepedezik bele s az utolsó
tófenék is cserepes hasábokra szárad: – egészen a délibáb tündéri
örömeihez való nap. Egy csoport fiatal leány, az ábrándosabbak
közül való, fel megy a zöld halomra, onnan nézi a légi tünemény
csodáit.</p>
<p>Köröskörül siető habokban ring a tenger, melynek nincsen széle;
abból emelkednek ki koronkint az égre rajzolt árnyképek; úszó kék
szigetek, mik szemlátomást nőnek, magasulnak, zöld erdő, lombos fák
ellepik partjaikat; a fák árnyéka ott látszik a vizben; azután
megint lejebb sülyed a sziget, a tenger hulláma dagad, és összecsap
végső pontja felett. Majd a másik oldalon tünedeznek elő nagy légi
paloták, átlátszó tornyokkal, ködkék templomokkal, azokat is csak
ugy hányja veti e tünde tenger, mintha rajta úszkálnának, s ha
rájuk unt, végtelen romokat csinál belőlük, tornyok, várak egymásra
düledezve; azután az is elmulik, a szem nem lát egyebet a vándor
daru csapatnál, mely onnan jő erre csendesen.</p>
<p>A leányok ott a dombtetőn magyarázgaták egymásnak: nézd! az ott
épen olyan, mint a két tornyu templom Debreczenben. Az meg ott
szakasztott a nagyváradkapui őrtorony, még a teteje is olyan
rongyos.</p>
<p>– Leányok! leányok! dorgálá őket egy fiatal menyecske, ki a domb
aljában szoptatta kövér képű kis fiát; nem jó az <span class=
"pagenum"><a name="Page_330" id="Page_330">-330-</a></span>
ilyennel tréfálni. Nem üdvösséges dolog a délibábban ráismerni
valami házra. Azt a várost baj éri, a melyiket az mutogat.
Hagyjátok el az istentelen beszédet.</p>
<p>– Nézd! kiáltanak egyszerre valamennyien, s a szó elhalt
ajkaikon, mindenki odatekintett, rémülettől és csodától megigézett
szemmel.</p>
<p>Mi támadt egyszerre az égen?</p>
<p>Hadház felől, a légtenger felett magasan egyszerre egy lovas
férfi ködalakja rajzolódott a sápadt égre; egy valóságos lovas
vitéz, puzdrával vállán, hegyes turbánnal a fején, keze csípejére
téve, az egész alak szívdöbbentő óriási mérvben emelkedve a
láthatár távolába fel, a ló lábai nem érték a földet, alattuk
keresztül lehetett látni az eget, az egész, mintha egy fegyveres
fantomnak a halavány sárga égre vetett világos kék alakja
volna.</p>
<p>– Jézus Krisztus ne hagyj minket! rebegé a megrémült gyönge nép,
e csoda tünemény láttára, minőt a természettudósok többször több
helyen láttak már, s azóta is mindig magyarázzák, még sem tudják,
hogyan, mikép? Távol álló emberi alakok képe odafenn úszik a
légben, megnagyítva óriási ködszellemmé. Másik pillanatban uj meg
uj alakok támadnak elő a léghullámból, mind fegyveres óriások,
némelyik csak lova derekáig áll ki a csalódi tenger szinéből,
másnak csak feje és válla látszik ki abból, azoknak árnyéka oda van
nőve teste alakjához, két átellen összeragadt árnyék, felfelé és
lefelé fordított fejek, kardok és fegyverek; egyszer ismét
lassankint ismét összeolvad az egész, s nem marad utána más, mint
két széles <span class="pagenum"><a name="Page_331" id=
"Page_331">-331-</a></span> küllő az égen; két világos kék
fényszalag ködös sárga mély alapon, a földből felfelé sugárzó.</p>
<div class="figcenter"><a href="images/i005hq.jpg"><img src=
"images/i005.jpg" alt="" title="" /></a></div>
<p>– Jézus Krisztus! Jézus Krisztus! török tatár leskelődik ránk;
sikoltának a némberek; összezavarodva, megrémülve, tanácstalan,
védtelen a puszta síkság közepett.</p>
<p>Az anyák gyermekeiket kapták ölre, futottak velük szekereikhez,
a szűzek elszórták drága kendőiket, fülön függőiket, hogy a míg a
rablók azokat felszedik, maguk elfuthassanak onnan. Mindenki azt
hivé, hogy már itt a veszedelem a nyomukban. „El innen, el! a
böszörményi utra! Fussunk a nyomáson keresztül! Siessünk!
siessünk!“</p>
<p>A szegény kétségbe esett had rémülten tért félre az utról; a
szekerek lóhalálában futottak végig a száraz mezőkön, merre semmi
ut sem vezet; nem énekelt most már senki, még zsoltár sem jutott
eszükbe, csak ugy titokban sóhajta fel egy-egy áhitatos szív, a
mint hátra nézett a félelmes távolba s onnan fel a bizodalmas égre:
„te felséges ur Isten odafenn, ki elárulád csodaképen gonosz
ellenség leseit előttünk; oltalmazz meg minket, szegény gyönge
szolgálóidat gonosz üldözéseiktől, kiknek nincsen bizodalmunk senki
másban, egyedül csak te benned, ur, mennybéli Isten!“</p>
<p>És az úrnak valóban még több csodatétele is volt e napra.</p>
<p>A mint a futó nők egyre tekingettek félelmesen hátra; egyszerre
eltüntek a játszó tünemények az égről és földről; a szétrebbent
délibáb után élesen kilátszott a láthatár, a mint ég és föld
elválik egymástól, s a hadházi nyírerdők halaványan kéklenek a
távolban. Az égre éles ezüst szegélyü fellegek emelkedtek
<span class="pagenum"><a name="Page_332" id=
"Page_332">-332-</a></span> e táj felől, mintha roppant
hab-buborékokat fújna a vihar sebesen fölfelé; lassankint mind
jobban elborult a láthatár; sötétkék fellegek tódultak egymás
hegyén hátán, valami nehéz hang ugy zúgott a távolból, mintha azt
mondaná: „fussatok, fussatok!“</p>
<p>A szekerek vágtatva csörömpöltek a böszörményi határ felé.</p>
<p class="center">* * *</p>
<p>Badrul bég két nap óta áll már lesben a hadházi erdők között.
Mindent, a hogy Kuczuk basa rábízott, végrehajtott azon módon. A
kitől útbaigazitást kért, azt a szolgálattétel után levágta, hogy
el ne árulhassa; minden csapatnak azon a helyen kellett maradni, a
hol megállítá, senki sem hagyhatta el az erdőt; s ha valaki a
környékből véletlen odavetődött, az mielőtt egy kiáltással
elárulhatta volna, a mit látott, meghalt; lelőtték nyillal, a mi
nem ad hangot, nem dicsekszik hős tettével, mint a nagyszáju
puska.</p>
<p>Senki sem árulhatta el őket, senki sem vihetett róluk hírt a
debreczeni leányoknak, asszonyoknak. Hát az Isten?… Ő meglátta, és
megmutatta őket délibáb tükrén keresztül a vesztükbe siető nőknek,
s felfedé előttük az ármányos cselt jókor. Dicsértessék az ur
neve!</p>
<p>Harmad nap délben az erdőszélre állított őrök jelenték Badrul
bégnek, hogy a pusztán a távolban egy hosszu vonal látszik porzani,
mintha száz meg száz szekér jőne egymás után. <span class=
"pagenum"><a name="Page_333" id="Page_333">-333-</a></span></p>
<p>– Ezek ők!</p>
<p>Badrul bég maga is felállt egy dombtetőre, hogy oda lásson;
talán épen ő volt az a szertelen óriás, kinek ködképe először
megjelent az égen, puzdrával a vállán, hegyes turbánnal a
fején?</p>
<p>– Ezek ők! Csak hadd jöjjenek közelebb! Senki sem
figyelmeztetheti őket a veszélyre, – senki.</p>
<p>Egyszerre azonban megáll a közeledő porvonal, nehány pillanatig
elpihen, azzal egyszerre sebesen el kezd oldalvást tartani, s nem
miként az elébb, halkan közeledve, hanem nyargalvást fut oldalt az
avarnak.</p>
<p>Badrul bég dühödten tekinte széljel: „Ki árulhatott el bennünket
előttük?“</p>
<p>Mintha egyszerre válasz jönne kérdésére, megzendül az erdő; a
magas szál nyírfák zúgni búgni kezdnek; veszedelmes vihar támad fel
a síkon, süvöltve bömbölve s sárga porköddel eltöltve a körül
látszó eget.</p>
<p>Badrul bég nem szokott a vihartól félni; ezt nem is engedte meg
neki Kuczuk basa.</p>
<p>– Előre a dárdát; kiálta lovasainak, jó a dárda hegye a vihart
hasítani, utol kell érnünk a menekülőket! ki a síkra!</p>
<p>Hah, de ott a síkon más ur parancsol most! A rónán keresztül,
épen az üldözők és üldözöttek között, ott nyargal végig a vihar
menyasszonya, a szilaj forgószél, ez a karcsu tündér, a ki
délczegen tánczol végig a sima rónán, üstökös feje a felhők között,
mintha szétzilált haja repkedne ott, lábai mint <span class=
"pagenum"><a name="Page_334" id="Page_334">-334-</a></span> az orsó
pördülnek a porban; hajlik jobbra, hajlik balra, karcsu derekát
hajtogatva, s daczos fejét emeli mindig magasabbra; jaj a
törendőnek, jaj a veszendőnek, a mi most hozzá közel jut, azt
megtépi, elszórja; háztetők, kazalok, kifacsart élőfák csak ugy
tánczolnak köntösének szilaj forgásától, felviszi őket az égig, s
onnan visszaszórja bőszült szeszélyében. Utána jő morogva,
dübörgve, a haragos vőlegény, a villámló zivatar, ki kergeti daczos
menyasszonyát, tűzkorbács a kezében; azzal veri majd meg, ha
megkapja. Ah a tündérek szerelme szörnyű!</p>
<p>Badrul bég csapatját olyan porfellegbe borítá egy pillanat alatt
a forgószél, hogy senki sem tudta többé merre van előre, merre
hátrafelé? A lég elvakult; egyik lovas sem látta a másikat a
felkavart portul, melynek sötétjén még a villám sem bírt keresztül
rémleni, csak közeledő mennydörgése hallott, a mint hömpölygött az
égen, rengette a földet, s el-elnémítá a szél szilaj
vihajgását.</p>
<p>Badrul bég alatt ágaskodott a paripa, fejéről elkapta a szél a
turbánt, dárdájáról letépett minden lobogót.</p>
<p>– Hej te Isten! magyar Isten! ordíta a szerecsen öklével
fenyegetőzve az ég felé, pártját fogod a magad népeinek; de azért
még sem mentheted meg őket tőlem!</p>
<p>A mint e vakmerő istenkáromlást kimondá, abban a perczben ugy
sujtotta meg vállát valami kemény test, hogy karja bénultan
hanyatlott alá.</p>
<p>Mi volt az?</p>
<p>Semmi sem más, mint egy nagy jégdarab, mi izenetképen
<span class="pagenum"><a name="Page_335" id=
"Page_335">-335-</a></span> jött a többi előtt, utána ropogva,
dörögve ereszté meg a menny sujtó parittyáit; ormótlan jégdarabok
kezdtek sürün paskolni az égből; némelyik olyan, mint egy
madártojás, más, mint egy átlátszó dió, másik, mint a szeges
buzogány feje, tíz kisebb egymásba nőve, közte fontot érő öldöklő
darabok; a villám harsogott szakadatlan egyik ég sarkától a másikra
küldve izenetét; a jég-paskolta föld a távol síkságon messze olyan
hangot adott, mintha elakarna sülyedni a rászakadó égtől.</p>
<p>– Allah kérim! Allah ekbér! kiáltozák a martalóczok; hasztalan
futva az üldöző jégparittyák elől, a mik ijesztő sietséggel ütötték
őket minden oldalról: a megriadt paripák kínzott nyerítése még
rémületesebbé tevé a riadalt; s a kinek szive volt még, azt
megkereste a lecsapkodó villám, mely sistergő fejével oda vágott
közéjük, bevilágítva a sürü jéghullást, mintha millió gyémántteke
és ezüst golyó omolna onnan felülről alá.</p>
<p>– Nincs menekülés, egyedül az ur Istennél! orditák a törökök; s
rohant, kit merre a lova vitt; egy rész az elhagyott erdő felé; azt
széltördelte sudarak, kifacsart szálfák fogadták; más előre
nyargalt, bele iramodva a fellegszakadástól megáradt söppedékes
érbe, mely egy óra alatt száguldó folyammá áradt; nehány a vihar
elől futva, épen annak utjába került s verette magát mérföldekig.
Mire a zivatar elhuzódott, Badrul bég nem találta több lovasát
ötvennél.</p>
<p>Vagy húszan ott feküdtek holtan, itt amott elszórva; iszonyu
sebekkel homlokaikon, betört tarkóval, zúzott bordákkal; némelyt
lovastul agyonvert a jég; mást ugy eltemetett, <span class=
"pagenum"><a name="Page_336" id="Page_336">-336-</a></span> hogy
csak a kitett keze látszott ki belőle. Az egész rónaság pedig olyan
képet mutatott, mint egy puszta, a mely végig van hintve apróbb
nagyobb kavicsokkal, a mik olyan fehérek és olyan hidegek.</p>
<p>Az aethiopi pálmaszilvás puszták fiai soha sem láttak még
jeget.</p>
<p>– Ime csodák történnek a földön; monda csüggedten Badrul bég. Ki
harczolhat az ég ellen? A magyarnak külön Istene van, a ki csodákat
tesz a kedvéért. Allah oltalmazzon bennünket idegen Istennek
haragjától.</p>
<p>Nem volt azonban bizonyos felőle, valjon Kuczuk basa hajlandó
lesz-e neki majd elhinni, ha ily vert haddal visszatér,
elszalasztva a menekvő asszonyokat; elhiszi-e mondására azt a
csodát? a mihez hasonlónak soha igazhivő még hirét sem hallá.</p>
<p>Szavainak bizonyságára semmi sem volt olyan eleven tanu, mintha
azon vasládákat, miket a végett hozott magával, hogy az elfogott
asszonyok ékszereit azokba zárja; ezuttal megtölteti amaz égből
hullott parittya kövekkel; miket látva, a basa hitelt adand a
mesével határos rémeset elmondójának.</p>
<p>Tehát szépen megtöltete színültig négy ládát a jéggel, s azokat
párjával lovak hátára kötve, maga után indítatá. Nagyobb biztosság
kedveért minden láda kulcsát magához vette, s viaszszal lepecsételé
nyitjaikat.</p>
<p>Két nap tartott neki Váradig visszautazni; azalatt szálinkozó
hadai összevergődtek körüle, kinek csontja törve, kinek feje zúzva,
kék zöld folt nélkül egyetlen egy sem. <span class=
"pagenum"><a name="Page_337" id="Page_337">-337-</a></span></p>
<p>Ez alatt reggeltül estig jó forró nap sütött rájuk. A
vasládákból alul csurgott a víz, felül a gőz párolgott egyre.
Nagy-Váradon zúzott karral, alázatos fővel lépett Kuczuk basa elé a
szerecsen bég, s elmondá neki a történetet, még akkor is reszketett
bele.</p>
<p>Kuczuk basa haragos arczot csinált a meséhez; egy szót sem akart
belőle elhinni, bizonyságul Badrul bég előhozatta vasládáit s
kérte, hogy tekintse meg saját szemeivel az égből hullott
parittyaköveket. A mint a pecséteket feltörte, a zárakat felnyitá:
ime nem volt a ládákban semmi. Még csak híre, nyoma sem az égi
parittyaköveknek. – Badrul bég megszaggatá keblén köntösét.</p>
<p>– Allah kegyelmes! Ime a magyarok istene a bezárt ládákból
eltünteté a köveket, mikkel vitézeimet agyonverte.</p>
<p>– Gyáva nyomorult! kiálta rá Kuczuk basa, ki az egészből nem
hitt el semmit, sok lúd ebet győz: bizonyosan ama daliás asszonyok
vertek ugy meg benneteket.</p>
<p>Ezzel kiviteté maga elől Badrul béget s felakasztatá kapuja elé:
ott függött estig. A szerecseneket pedig, a kik vele voltak,
megtizedelteté, a többieknek levágatta fél fülét, s igy küldte le
Belgrádba. – A debreczeni hölgyek pedig épen és bántatlanul
jutottak kedveseik karjaiba vissza. Kuczuk basa soha nem hitte el
nekik, hogy nem ők páholták el olyan kegyetlenül Badrul béget s
azon naptul fogva kezdte őket nagyra becsülni.</p>
<p>Ilyen történet vagyon megirva nemes Debreczen városnak tanácsi
jegyzőkönyvében; te ki azt olvasod, gondold el magadban, hogy most
is él még az az Isten, a ki az ő hiveit meg tudta védelmezni mindig
magas mennyből – s keze most sem rövidült meg.</p>
<hr class="chap" />
<p><span class="pagenum"><a name="Page_338" id=
"Page_338">-338-</a></span></p>
<h2>EGY BUKOTT ANGYAL.</h2>
<p>Volt idő, midőn a magyar négy annyi volt, mint mennyi most. Még
ellenségei is magyarból teltek ki; a kún, a jász, a bessenyő, mind
az ő nyelvét beszélték, egy haza bölcsője ringatta őket, egy név
volt őskirályuk neve. Egy örökségen osztoztak egymással.</p>
<p>A kún nemzet most egy pár kerületen megfér, a bessenyő alig tesz
néhány szétszort falut és maga a magyar oly egyedül van a
világon.</p>
<p>Eltemették egymást. Azt vélték, ellenséget fogyasztanak, és
önmaguk fogytak…</p>
<p>Támadjatok elő ti vérrel és dicsőséggel pazarló idők
képzeleteinkben! tünjenek el előlünk e kalászos mezők, ez ismert
városok! Lássuk az egymásba omló hadsorokat, mint dúlnak előre
hátra harczi paripákon, halljuk a csatakürtök rivallását, a
buzogány döngését az öblös paizsokon, az összevert kardok
csattogását s a viadalittas harczolók csatakiáltásait.</p>
<p>A harcz reggeltől estig folyik, a folyam pirosan megy alá a
<span class="pagenum"><a name="Page_339" id=
"Page_339">-339-</a></span> csatatér mellett; azt sem tudni, a
lemenő nap festette-e pirosra, vagy a vér?</p>
<p>A küzdők már felére fogytak alá; – annyi jó férfi fekszik már
némán a mezőn; ajkainkról önkénytelen tör ki a kiáltás:</p>
<p>– Ne bántsd egymást testvér! vesd el a kardot kezedből, magyar
vér az, a mit kiontasz, szüntesd meg a harczot!</p>
<p>Szavunk nem hallik odáig… Nyolcz század fekszik köztünk és
közöttük.</p>
<hr class="tb" />
<p>A mogyoródi csata megvivatott. Magyar győzött, magyar
veszett.</p>
<p>A herczegek diadalt ültek, a király futott, egyedül rosz ördöge
a Guthkeled Vid veszett a csatában, de elveszett a korona is
örökre.</p>
<p>Futtában lova kidőlt alóla, gyalog, fáradtan és sebesülten vette
utját az erdőknek, s még hangzott fülében a polgárharcz zaja, már ő
azon gondolkozott, mint lehetne azt ujra kezdeni.</p>
<p>A nap leáldozóban volt már, az erdők árnyéki mindig lejebb
szálltak, s midőn a futó király egyszerre megállott, csak akkor
vevé észre, hogy körüle minden oly néma, hogy a hadsorok, miken
keresztül törni vélt, csak a ligeti cserjék virágtalan bozótjai s
kisérői, kiket nyomába ügetni képzelt, a csöndes hallgatag
völgyek.</p>
<p>Körültekinte, senki sem jött utána. Még reggel egész hadsereg
kisérte, még kardját apródai kötöttek föl oldalára, még sisakját az
ősz Ernya tette föl fejére, még sarkantyuit fölcsatolni
<span class="pagenum"><a name="Page_340" id=
"Page_340">-340-</a></span> Vid hajolt le lábaihoz. És most ezek
mind oda vannak, szétverve, halva, vagy elpártolva talán. És ha a
sereg elveszett, nem jobb lett volna-e vezérnek is együtt veszni
vele, s ha leesett a korona, nem kellett volna-e a fejnek is utána
esni?</p>
<p>A király lélekben testben összezúzva dőlt le a pázsitra. Kinek
keze egy óra előtt rokon vérrel itatta a haza földét, annak szemei
most forró könyekkel áztatták azt.</p>
<p>Kora tavasz volt az idő, – nem volt még az erdőknek dallosa, és
a királynak mégis ugy tetszék, mintha a szellő csalogányok, vagy
angyalok dallait hordozná hozzáig, tündéres töredékben. – Figyelni
kezde s ráismert az énekre, melynek oly csodatevő ereje volt szivén
keresztül hatni. Valami édesbús női hang éneklé buzgón, áhitatosan
a „de profundis“t.</p>
<p>Az üldözöttnek jol esik az oltár zsámolyához menekülni, és őt
nem csak ellenségei üldözték, hanem saját lelke is.</p>
<p>Fölkelt s követve a szent hangokat egy völgy hajlásában kisded
fehér keresztet pillanta meg, mely előtt egy ifju leány térdelt, –
tán inkább örökké ifju angyal, vagy valaki a tulvilágról.</p>
<p>A király döbbenve állt meg, félve háboritni a szent hölgy
áhitatát, s mig annak csengő éneklése hangzott, ugy érzé, mintha
lelke megfürödnék e hangokban, lemosva magáról indulatot, vágyat,
szenvedélyt.</p>
<p>A hölgy végezve esti áhitatát, egy közellevő barlangba lépett,
melyet kedveért befutott a téli zöld, hogy a zordon időkben is fris
lomb árnyazza fekhelyét. A természet télen meleget, nyáron hűs
árnyat külde barlangjába, a vadfa gyümölcsöt <span class=
"pagenum"><a name="Page_341" id="Page_341">-341-</a></span> terme
neki, a nem ápolt mező harmatkásával táplálta, a patak oda folyt
barlangjához, s a fejős szarvastehén bejárt hozzá reggel este édes
tejével adózni.</p>
<p>A király tisztelettel járult a szent hölgy elé, föl sem merve rá
pillantani.</p>
<p>– Eltévedt vadász áll előtted, oh szent szüz, kit társai
elhagytak a vadászaton, s ki nálad menedékért esd.</p>
<p>A szent szüz csendes szemrehányással viszonzá.</p>
<p>– Te nem vagy eltévedt vadász, te Salamon vagy, ki a csatából
futva jösz.</p>
<p>Salamon megdöbbenten nézett a hölgy arczára. Az fátyollal volt
betakarva, csak beszélő ajkait lehete látni.</p>
<p>– Ha ismersz, rejts el és szabadits meg, s ha ura leszek egykor
e földnek, kolostort épittetek e helyre, melyben száz hajadonnak
leend menedéke.</p>
<p>A nő jóslatterhesen felelt:</p>
<p>– Ura nem léssz te e földnek, s nem kőfal az, mi a világ elől
menedéket ad, hanem az erény.</p>
<p>– Nem rémitesz el szavaiddal. Ha elhagyott az isten, nem hagytam
el magamat én.</p>
<p>– Nem isten hagyott el téged, te hagytad el őt, esküdtél és
megszegted azt, békét vettél örökségbe, s harczot hagytál magad
után. Nem emberek keze, az istené ejte el téged.</p>
<p>Salamon összeborzadt.</p>
<p>– Ki adott neked hatalmat szivembe és jövedőmbe látni?</p>
<p>– Az a kinek keze megszabadita tőled. Gondolj reá, hogy egy
jóslat már beteljesült rajtad. Ki mondá neked egykor e <span class=
"pagenum"><a name="Page_342" id="Page_342">-342-</a></span>
szavakat: „te, ki mindenkit üldözesz most, mindenkitől üldözött
leendsz egykor!“</p>
<p>– Jehova istenre, te Irmén vagy! ő mondta azt.</p>
<p>– Irmén meghalt a világnak, én Charitas vagyok, – szólt a szent
szüz felemelve fátyolát, s egy arczot mutatva a királynak, melynek
láttára az térdre hullott.</p>
<p>Liliomfehér arczának egy felhője sem volt még. Redőtlen,
szenvedélytelen volt az, mint az angyaloké, kik csak istennel
beszélnek, hajfürtei hosszan omlottak alá, tiszta, fehér öltönyére.
Ugy állt ott mint egy álomkép, mit a szellő jobbra balra ingat. A
király halvány dicsfényt vélt homloka körül látni.</p>
<p>– Teljesüljön jóslatod egészen! – szólt a király meghajolva.
Mondád: „te, ki egy nőt hagysz magad előtt térden állani
könyörtelen, egykor e nő előtt fogsz térdelni magad.“ Im itt
térdelek előtted.</p>
<p>– Kelj fel oh király. Charitas nem emlékszik arra, a mit Irmén
mondott. Irmén megátkozott, Charitás imádkozik érted; Irmén
gyülölte szerelmedet, Charitás szeretni tanit.</p>
<p>A szüz megfogta a király kezét s föl akarta őt emelni, az
magához ragadá hévvel a nyujtott kezet s ajkaihoz szoritá azt;
mintha soha sem akart volna tőle megválni.</p>
<p>– Te megbocsátottál nekem, és én annyit vétettem ellened!
Kiüldözélek a világból.</p>
<p>– Egy jobb világba üldözél. Az emberektől távol, de az istenhez
közelebb. Oh Salamon, jó lakni e magányban itt. Érezni a tulvilág
gyönyörét előre, elfeledni azon árnyék örömöket, miknek töve a
földbe van ültetve, s virága a földre hull; nem érezni indulatot,
<span class="pagenum"><a name="Page_343" id=
"Page_343">-343-</a></span> alacsony szenvedélyt, érzéki vágyat,
csak az isten közellétét. Én boldogabb vagyok mint voltam.</p>
<p>– És mégis miattad vert meg isten. Egy átok sem eshetett rám oly
keményen, mint a te néma arczodnak egy tekintete, s midőn kezeim
közt mint hervadt virágszál letörtél, akkor éreztem koronámat
fejemen először ingadozni. Im most azért találtalak fel ujra, hogy
megmondhassam: lásd, országom elveszett.</p>
<p>– Van egy boldogabb ország! oh király, melyet nem szerez meg
kard, s nem vehet el árulás. Ez ország az égben van. Boldogtalanok,
kik nem ismerik azt, kik nem sohajtanak, nem epednek utána. Az élet
forrásai vannak előttük rejtve… Ez országnak kapui mindenki előtt
nyitva állnak, csak a bün előtt vannak zárva. Egy világot látsz
azon belől, melynek zöld mezeje a multak édes emléke, derült ege a
boldog jövő, hol minden felhő egy angyalarcz, mely reád mosolyg,
minden szellő egy köszöntés üdvözöltek ajkairól; hol az öröm mindig
uj és soha el nem fogy, angyalok hordanak karjaikon, szeráfok éneke
ringat édes álomba, cherubok fonnak koszorut csillagokból
homlokodra s isten mosolygása napként süt reád, ki ül a napok
napjai felett, hivők, boldogok és szentek hálaimáiban gyönyörködve,
felhallik hozzá a reggeli madárdal és a tiszta kebel titkos
sohajtása, s ő örül mind a kettőnek. Ez ország nem veszett el
számodra, oh király!</p>
<p>Salamon elmélázva hallgatta a szüz szavait, lelkében uj hurokat
halla megrezzenni, s midőn fáradt fejét a szent szüz által illatos
diófalevélből vetett fekhelyére lehajtá, behunyt szemére leszálltak
az álom tündérei s megnyilt előtte a távol ég; látta a csillagokat
közelebb jönni, a felhőket mosolyogni, <span class=
"pagenum"><a name="Page_344" id="Page_344">-344-</a></span> meg
annyi angyalarczczá válva, hallá a nyájas köszöntéseket láthatatlan
ajakakról suhanó szellő képében, látta a napok napjai felett ülni,
ki tartja kezében a világokat, érzé e fenséges arcz mosolygásának
melegét, érzé, mint ragadják könnyü cherubkezek véghetlen téreken
keresztül, és előtte egy fényes alak repült egyik kezével az ő
kezét fogva, másikban pálmaágat. És megismerte benne a kedves
leányt, kit a világból rut szenvedélyével kiüldözött, s ki őt azért
egy jobb világba jött vezetni, és saját alakját is látta Salamon,
és csodálkozott rajta; hosszu ősz ezüst szakáll borult mellére,
hófehér haj vállaira és a fényes királyi öltöny helyett durva szőr
kámzsa volt tagjain.</p>
<p>Egyszerre trombitaharsogás rivallt fel az erdőben, az álmából
felriadó király egy csoport lovagot látta a barlang felé sietni,
kiknek vezérében Bátor Opost ismeré meg, az egyetlen legvitézebb
lovagot, ki valaha hivatva volt, hogy ellenséges hadak vezéreit
öldösse le.</p>
<p>A hü lovag összegyüjté a csata után Salamon hiveinek megmaradt
töredékeit és elindult a királyt fölkeresni.</p>
<p>Neki magának jutott a szerencse őt feltalálhatni. A lovag sirt
örömében, midőn meglátta királyát s leborult annak kezét csókjaival
s könyeivel elhalmozni.</p>
<p>– Te hű maradtál hozzám? szólt érzékenyen Salamon.</p>
<p>– Ha az egész világ elhagy is, szólt a lovag égre emelve
kardját, – én nem hagylak el, s ha az egész világ rád támad, én
megvédlek vagy elveszek.</p>
<p>Salamon a mint a kivont kardott látta megvillanni, elfeledé
boldog álmát, ujra harcz és véres dicsőség töltötték el lelkét,
<span class="pagenum"><a name="Page_345" id=
"Page_345">-345-</a></span> megujult büszkeséggel ült lovára, s
arczát az égre vetve felkiálta:</p>
<p>– Elbuktam, de nem törtem össze!</p>
<p>A mint az égre tekinte, épen hajnalodott, apró rózsaszin
felhőcskék usztak az égen csendesen; a király egy pillanatig még
most is vélte látni a mosolygó angyalarczokat közöttük, s oly nagy
volt a képzelet csalódása, hogy önkénytelen vitte kezét állához,
hosszu ezüst szakállát végig simitandó.</p>
<p>Azzal csüggedten tekinté szét, szemeivel Charitást keresve, a
szent szüz nem volt látható sehol, Salamon bal előérzettel hajtá le
fejét lova nyakára s fejébe nyomva kalpagát, szótlan bánattal
elnyargalt. Vissza sem tekinte többet.</p>
<p>Már látszottak Pozsony-vár tornyai a távolból a menekvők előtt,
Salamon a mint távolabb hagyta a veszélyt, könnyelmü vad kedve
annál erősebben tért vissza. Elfelejté a vesztett csatát, a vett
sebet, mint elfeledé az esküt, melylyel azt magára idézte, s a
halavány Charitas tulvilági arczának körrajzait elmosták szivében a
szép királynő, Judith, ragyogó vonásai.</p>
<p>Uj élettervek születtek már agyában. Menekvő csapatja minden
nyomon uj bajnokokkal szaporodott; a vár melyhez közelite, azon
időben Magyarország legbiztosabb erőssége által volt meg szállva, a
császár, hatalmas ipja nem messze a határtól kész hadaival, és
azután a nejéhez siető szerelmes férj gondolhat-e egyebet, mint
hogy az egész világ rózsákkal van előtte behintve, bárha háta
mögött leütött fejekkel van is beszórva.</p>
<p>– Nyargalj előre, Opos – szólt a király a kapuhoz érve – gondod
legyen rá, hogy midőn megérkezünk, – temetés <span class=
"pagenum"><a name="Page_346" id="Page_346">-346-</a></span> vagy
barát, vagy vén asszony ne jöjjön ránk szembe. Ha jön, kergesd
vissza.</p>
<p>És Opos még nem érte el a kaput, midőn egy aggnő jött ki reá
szemközt, nehéz gyászruhában, galambfehér őszhajára fekete diadem
volt köritve.</p>
<p>Opos megdöbbenve ránta vissza lovát. A király anyja volt a
nő.</p>
<p>Salamon megilletődve szállott le lováról, hogy anyja karját
megfogja, s mintha neheztelne érte, hogy a baljóslatot ő hozta elő,
elfojtott gyermekies zugolódással mondá:</p>
<p>– Miért nem hordatod magadat zselyeszékedben, ha a városban
jársz?</p>
<p>– Nem illet az már engemet – szólt reszketeg hangon a matrona –
mankó illik kezembe, szegény nyomorult asszonynak, ki vénségére
koldusbotra jutott.</p>
<p>– Minő háborodottul beszélsz anyám?</p>
<p>– Hát nem vesztéd el a koronát?</p>
<p>– Azt igen, de megmaradt a kard.</p>
<p>– Vesztetted volna inkább a kardot!</p>
<p>– Asszonyok igy szoktak beszélni, te kevésbbé bánnád, ha
nádszállal látnál is trónomban ülni, mint a megváltót, csak trónban
ülnék.</p>
<p>– A kard az átok a földön, a béke az áldás.</p>
<p>– Igy beszélnek az asszonyok. Ha rajtad állna, összetörnél
minden fegyvert, hogy ne legyen mivel hadakozni. Hiszen egyetlen
nemzeti ereklyénket, Attila kardját, az égből esett aczélt, melyet
a hadisten hajitott alá, mely a félvilágot tanitá <span class=
"pagenum"><a name="Page_347" id="Page_347">-347-</a></span>
remegni, s melyet négy századon át imádtak őseink bálvány
istenükként, te csupa kard iránti ellenszenvből valami bitang
rokonodnak elajándékozád, a ki azóta rég nyársat csináltatott
belőle. Az enyémet nem fogod elajándékozni.</p>
<p>– Mit akarsz még? Nem szeret senki saját néped között, országod
határán állsz; idegent, ellenséget akarsz vinni saját hazád ellen?
A vértenger nem ér még ajkadig, a mit kiontál?</p>
<p>– Érjen fejem tetejéig! Békesség idején megrohad a világ, az
emberek elszaporodnak, mint a fügefalevél, s elevenen nem eszik meg
egymást; igy legalább megölik elébb.</p>
<p>– A ki vért vet, halált arat. Emlékezzél azokra, a kik előtted
jártak. Péter véren keresztül jutott a trónra, vérében bukott le
róla. Aba megölte Pétert, az ő feje is legördült.</p>
<p>Atyád Aba vérébe hágott és őt testvére paripái gázolták agyon a
csatában, Béla atyád holttestét lépte át a trón lépcsőjéig, s őt a
trón omladékai zuzták össze…</p>
<p>– Engem hát a haza omladékai temessenek el! – kiálta föl
elszilajult daczczal a király.</p>
<p>Az agg királyné eltaszitá fia kezét, s eliszonyodva forditá el
tőle arczát.</p>
<p>– Legyen hát neked a te szavaid szerint! Menj és ott pihenj meg,
a hol el fogsz esni; vérnyom maradjon utánad, a hol jársz:
ellenséget találj akármerre fordulsz, ki ne gázolj a harczból soha;
reményed legyen csalódás és emléked átok, és e hazában, melyet egy
sirrá akarsz ontani, ne találj magadnak egy sirt, melyben
megpihenj!</p>
<p>– Asszony ne tovább! ordita Salamon magán kivül, s ádáz
<span class="pagenum"><a name="Page_348" id=
"Page_348">-348-</a></span> dühében annyira elfeledkezék magáról,
hogy kezét ősz királyi anyja ellen fölemelte.</p>
<p>Bátor Opos elszörnyedve veté magát Salamon elé s kezével
feltartóztatá annak öklét.</p>
<p>– Uram, anyádat látod magad előtt.</p>
<p>– Még pedig utóljára! – szólt az agg nő, azzal megfordult és
elhagyta Salamont örökre, rajta hagyva átkát.</p>
<p>Salamon nyugtalan kedélylyel nyargalt föl a várba, lelke
háborgását vidámabb gondolatokkal csillapitva. Első kérdése volt
odafenn.</p>
<p>– Hol van nőm?</p>
<p>Az udvarmester kedvetlenül felelt:</p>
<p>– Az éjjel elutazott Regensburgba.</p>
<p>Salamon lelke egyszerre elsötétült, várt viszonlátás öröme volt
benne az egyetlen világos kép s most ez kitörlődött…</p>
<p>– Tehát nem várt reám. Bizonyosan nem gyanitá, hogy jövök.</p>
<p>– Sőt hallotta uram balsors szerint közeledésedet, s eltávozott
sietve, mert félt hogy Pozsony ostrom alá jut.</p>
<p>– Ugy? igaza volt, ha azért ment el. Nem izent nekem valamit?
Tán hogy utána menjek? Vagy hogy megizenjem, ha vissza jöhet?</p>
<p>Az udvarnagy hallgatott. És Salamon ugy szeretett volna
kérdezősködni.</p>
<p>Nem volt-e beteg? nem érte-e az uton valami baj? volt-e elegendő
kisérete?</p>
<p>– Volt uram. Ulrich herczeg kisérte el. <span class=
"pagenum"><a name="Page_349" id="Page_349">-349-</a></span></p>
<p>Salamon arcza még jobban elborult. Közel volt hozzá, hogy
sirjon. Rögtön leült levelet irni nejének, s azt elküldé
leggyorsabb futárja által, lelkére kötve, hogy siessen a válaszszal
vissza. A levél tele volt gyöngéd panaszszal, forró szerelemmel,
epedő vágygyal, a hogy szerelmes férjek szoktak nejeiknek levelet
irni.</p>
<p>Salamon nem volt ember addig, mig a hirnök válaszszal vissza nem
érkezik, nem volt eszméje, nem volt gondolatja ez egyen kivül,
tizszer fölment egy órában a vároromra vizsgálva, hogy nem jön-e
futárja? Kiszámitá az órát, melyre oda kelle érnie, az időt, mennyi
kellett nejének, hogy levelet irjon, s azután vissza az utat. S
midőn elmult az óra nyugtalanul töprenkedék magában, mi
történhetett, hogy senki sem jő. Tán a hirnököt fogták el az uton,
vagy elveszté levelét s nem mer vissza jönni? – vagy talán kiáradt
valami folyam, a viz elvitte a hidakat s a hirnök tulnan
rekedt.</p>
<p>Oh az aggódó ember oly leleményes a legtávolabb lehetőségek
kitalálgatásában, s rendesen a legközelebbit nem látja.</p>
<p>Végre abban kezde megnyugodni, hogy neje tán azért nem küld
izenetet, mert maga akar jönni helyette, s e gondolaton sokáig
megpihent, de a hogy más nap is elmult, nem állhatá tovább; uj
hirnököt küldött uj levéllel, harmad nap harmadikat, s ez igy ment
egy hétig, a levelek mindig panaszosabbak, mindig szemrehányobbak
kezdtek lenni. Salamon elvégre alig ismerte már magát, semmire sem
tudott egyébre gondolni, kérdésre nem felelt, feleletre nem várt,
semmi sem érdekelte és minden izgatta. Végre mint egy heted napra
visszaérkezett valamennyi hirnöke, egy igen rövid levelet hozva
Salamonnak, <span class="pagenum"><a name="Page_350" id=
"Page_350">-350-</a></span> melyben Judith szárazon tudósitja, hogy
a császár nem sokára Pozsonyba menend, s hogy ő a helyett, hogy
helyzetéhez illetlen szerelmi ömledezésekkel foglalja el lelkét,
sokkal bölcsebben teend, ha azon törődik, mint foglalja vissza
elveszett országát.</p>
<p>Ez keserü orvosság volt, de használt.</p>
<p>Salamon egy ideig zugolódott ugyan, mint kit igen édes álomból
költenek fel azzal a szóval, hogy induljon dologra, hanem utoljára
is, ha álmodni szép, de ébren lenni jó. S harczra készülő embernek
sokat ér egy kis szerelmi vagy családi keserűség.</p>
<p>IV. Henrik nem sokára leérkezett Pozsonyba s hadseregeivel
megindult a Duna balpartján, veje országát visszahóditandó.</p>
<p>De az anyaátok mindenütt feje fölött lebegett annak! Vele járt a
seregekkel éh- és döghalál képében, nehéz álmokat küldött a
vezérekre, mikből a velük volt püspökök baljóslatokat magyaráztak,
a jóslatok hire elterjedt a katonák közt, s azok az ut felén
megálltak vezéreik ellen fellázadva, s visszatértek az ellenség
elől, kit még csak álmaikban láttak.</p>
<p>Salamont elhagyta isten és ember.</p>
<p>A beteg oroszlán ellen feltámadnak a farkasok.</p>
<p>A nemes vetélytársak, Géza és László nem üldözék a legyőzött
fejedelmet, ott hagyták őt békével időzni Mosonyban; hanem
előjöttek bukása hirére mind azok, kiket egykor dicsősége
tetőpontján fegyverei villogása elől futni látott.</p>
<p>A kun és bessenyőfajok, elűzve a Szávántuli erdők menedékébe,
<span class="pagenum"><a name="Page_351" id=
"Page_351">-351-</a></span> összegyüjték falkáikat, s előjöttek
éktelen vad csordáikkal, az elesett boszuállót meggázolni.</p>
<p>A király hivei kis csapatjától környezve, nem mérhette össze
kardját elleneivel a sik mezőn; Henrik ujra el volt foglalva saját
pártos vasalljaival, hanem élt a szomszéd morva földön egy derék
kövér gróf Mjesko, Salamon végveszélyében ennek igért jó csomó
pénzt, hogy verje el róla a hivatlan vendégeket.</p>
<p>A grófnak ugy sem levén egyéb dolga, megalkudott nyolczvankét
véka lengyel garasban a szorongatott királylyal, s mire a bessenyő
had a Fertő egyik szélihez ért, ő is megérkezett jó pánczélos
lovagjaival Mosonyba.</p>
<p>Derék termetes ifju vala a morva gróf, mintegy negyvennyolcz
esztendős. Derekát két ember öllel keresztül nem érte, s ló el nem
viselte terhét egy óránál tovább. Tenyereit ha befogta, elveszett
bennök az öblös palaczk, s tartalma a hordónak elenyészett ajkai
nyilása előtt, hosszu bajusza nagymessze lelógott, s kétfelől
felhajtva az öve mellé volt bedugva, nehogy valamibe találjon
akadni.</p>
<p>Rettentő ereje hires volt hetedhét országon, mert a patkót csak
ugy tördelte ketté, mint utódai a vajas süteményt, és két kézre
fogott pallosával képes volt nyeregkápáig ketté hasitani a
pánczélos embert. Csupán az az egy baja volt, hogy ha egyszer
elesett, nem tudott többet felkelni, s ha egyszer a lovára felült,
nem tudott többet leszállani.</p>
<p>Ő tehátlan megérkezék, ivott is rögtön baráti poharat a
királylyal, s más nap mindjárt neki indult, megtudva hol az
<span class="pagenum"><a name="Page_352" id=
"Page_352">-352-</a></span> ellenség, s igérte keményen, hogy az
egész ronda hadat párjával összekötözve fogja rabságra hajtani, s
valahány szárazmalom van országában, abban mind őrölni fognak.</p>
<p>Ez igen jeles szándékkal kivonult a bessenyők elé s szüntelen a
Fertő partja mellett tartva s naponkint elismerést érdemlő
ovatossággal és körültekintéssel nem téve több utat, két órainál,
végre egy szép esti órában meglátta a tulsó parton a bessenyő tábor
számtalan füstjeit, miknél a barbar emberek egész ökröket
sütöttek.</p>
<p>Ott tehát jó biztosságban érezve magát, – minthogy a viz nagyon
széles volt, szépen sátort üttetett, táborát körülsánczolá, hegyes
karókat is veretve mellé, azon hadi tervet készitvén magában, hogy
onnan addig meg nem mozdul, mig ellenségét helyéből ki nem
éhezteti, s vagy arra nem kényszeriti, hogy sánczait megrohanja a
vizen keresztül, vagy pedig megadja magát.</p>
<p>E becses határozatnál maradván, maga s több vezére kisétálának a
tópartra, fölállitának egy hordót s azt körülülvén, poharazának
emberségesen, mialatt a lemenő nap gyönyörüen behinté aranynyal a
Fertő sima tükrét.</p>
<p>A Fertő sima tükrén itt-ott egy uszó lápot hajtogatott a
föltámadó szél. Mjesko, ki még sohasem látott olyat, csodálkozva
hallá kisérőitől megmagyaráztatni, hogy azok tündernádasok, miket
az elfek és érlek, s más afféle morva lidérczek hajtogatnak a vizen
alá s föl, néhány magyar is vala ott, hanem az nem tudott rajtok
egyebet mint békát és szunyogot.</p>
<p>A határgróf bámulá őket kegyesen. – Ni hogy usznak erre arra!
bárcsak egy felénk közelednék, itt meglepnénk s elfognánk
<span class="pagenum"><a name="Page_353" id=
"Page_353">-353-</a></span> rajtuk a lidérczeket, és spiritusba
téve bemutatnánk a tridenti synodusnak.</p>
<p>És erre a szóra egy zöld folt csakugyan elkezde feléjök tartani,
szép egyenes irányban haladva, mindig közelebb, közelebb; a viz
szine felett csak a nádbojtok látszottak, rezegve, hajladozva,
mintha valami rázná őket alól.</p>
<p>Már egészen közel ért az uszó nádberek. – Sehol sem látom a
tündéreket, – szóla Mjesko. – Hja azok a viz alatt vannak, ott
készitenek sipot és dudát a nádszárból s lovagolnak a halakon. –
Hálot kell alájok vetni s elfogni őket halastól.</p>
<p>De mielőtt a hálót valaki kivethette volna, egyszerre megdűlt a
nádberek, s helyette száz torzpofáju rémalak bukott föl a viz
szinére, vad orditással rohanva a parton iddogálokra.</p>
<p>Bessenyők falkája volt ez, kik meglátva Mjesko táborát, a tóba
bocsátkoztak mindegyik egy hosszu nádszálat fogva szájába s azon
keresztűl sziva levegőt a viz alatt, átusztak észrevétlenül a
gyanutlan bámulók szemeláttára s mielőtt azok ijedelmükből magukhoz
térhettek volna, rajtuk rohantak görbe fürészfogu késeikkel, s
kikeresték a helyet, a hol nem talál pánczélt a vas, hón alatt és
vékonyán szurkálva a meglepett vigadókat.</p>
<p>Azok a zavar első pillanatában azt sem tudták, mihez fogjanak, a
pokoli lárma, e vizből előtámadt ördögök fekete pofái annyira
megzavarták őket, hogy fegyvereiket sem találták oldalaikon, s mire
az első rémülésből magukhoz térve, visszafordultak megtámadóikra,
azok végezve, a mit végezhettek, egyszerre visszafutottak ismét a
vizbe s átusztak, a honnan jöttek. Csupán <span class=
"pagenum"><a name="Page_354" id="Page_354">-354-</a></span>
egyetlen egy került belőlök fogságra, ki Mjeskóval magával eredvén
birkozásba, azt ugyan felbirta taszitani, hanem a herculesi erejü
ember ekkor ugy magához szoritotta őt két kezével, hogy az meg sem
birt motszanni, s ha Mjeskónak azon már elébb emlitett sajátsága
nem lett volna, hogy ha egyszer elesett, többé felkelni nem tudott,
legyürhette volna ellenségét, s igy azonban be kellett érnie azzal,
hogy ott tartsa magán, mig emberei oda érnek, s elébb azt jól
megkötözve őt is szépen felemelik.</p>
<p>Az ekként elfogott bessenyő mozdulatlanul esett a földre, s akár
rugták vagy ütötték, semmi jelét nem adta az életnek.</p>
<p>– Ebből ugyan kiszoritád a lelket uram. Mondának Mjeskónak.</p>
<p>– Nem kell neki hinni. Kiálta ez dühösen, elszörnyedve ez
emberek vakmerőségén. Összemorzsolhattam volna, de kész akarva nem
tevém, hogy tőle megtudhassuk seregeik számát, vezérük szándékát, s
más egyebet. Rakjatok máglyát, vessétek fel reá, majd ha égni fog
alatta, akkor ő is megszünik a halottat játszani.</p>
<p>A katonák rögtön máglyát raktak sánczkarókból, feltevék rá a
bessenyőt, az feküdt rajta élettelenül hátrakötözött kezekkel.</p>
<p>A láng felcsapott a máglyán, a bessenyő meg sem mozdult, már
haja és szakála leégett, a tüz tagjait csapdosá, egy vonás sem
mutatta rajta hogy él, mig a lángok közepett a kötelek leégtek
karjairól, akkor egyszerre felugrott a tüz közől, s egy égő
hasábbal szétcsapva maga körül, a felriadt csoporton keresztül
összeégett testtel kirohant s belevette magát a Fertőbe s miután
messze beuszott, rémületes kaczagással forditá vissza <span class=
"pagenum"><a name="Page_355" id="Page_355">-355-</a></span>
összeperzselt arczát kővé meredt üldözőire, kikben hülni kezdett a
vér.</p>
<p>– Nem. Ördögökkel nem harczolunk. Mondának Mjesko zsoldosai, ha
a csillagokkal fizetsz is bennünket. Emberek ellen szegődtünk, de
ezek világosan ördögök, kik tüzben vizben hadakoznak. Te is fogj
magadnak ördögöket, ha velök harczolni akarsz.</p>
<p>Mjesko mit tehetett volna? Igéret és fenyegetés hiába volt,
emberei felmondták a szolgálatot s ha azt akarta, hogy vele
menjenek, kénytelen volt őket visszavezetni Mosonyra.</p>
<p>A király már azt hivé hogy az ellenséget hozzák.</p>
<p>– Derék szomszéd, monda Mjesko szörnyüképen kegyes képpel. Tudod
hogy én a mult husvét előtt való nagy héten bűnös vallástalansággal
vadászatot tartván, lovamról leestem s kitörtem a bokámat, ekkor
fogadást tevék szent Hubertusra, hogy soha az egész nagy bőjtön
keresztül semmiféle vérengző munkába nem kezdek. Midőn felszólitál,
nem jutott eszembe, hogy épen a nagy bőjtben vagyunk, most
figyelmeztet rá a castellanusom. Én kétségbe vagyok esve. Azt
átlátod, hogy fogadásomat megszegnem lehetetlen, én pedig átlátom,
hogy te nem várhatod el a nagy bőjt végit, hogy akkor kezdj
csatába. Hanem azt tanácsolom neked, állj ki te magad a mennyi
embered van e gaz pogányok ellen, igy te fogod kezdeni a harczot,
nem én. Én magam majd felmegyek a baki hegyre, s ha akkor aztán
meglátom, hogy tégedet vernek, na akkor én is lejövök, és bele
elegyedem a csatába, mert már a folytatás fogadásomon kivül esik.
<span class="pagenum"><a name="Page_356" id=
"Page_356">-356-</a></span></p>
<p>Salamon megérté a dolgot, s hagyta menni a grófot a hova neki
tetszik, maga pedig felment szobájába, kiválasztá a legjobbik
kardját s összegyüjtve saját harczosait, megálla közöttük és
szilárd reszketéstelen hangon szólt.</p>
<p>– Itt az idő, hogy meghaljak, és ki halni akar, velem jön
utánam.</p>
<p>A bajnokok szemeiből kicsordult e szókra a köny. Kevesen valának
számra, de mindnyájan jó vitézek, s ha egyenkint fölszámitotta
volna mindegyik: hány ellenséget ölt meg életében, nagy sereg telt
volna ki belőle.</p>
<p>– Nem ugy uram, szólt kardját megütve Opos. Királyok nem halnak
oly könnyen, elébb meghalunk mi mind, s a hova mégy, oda nem
utánad, hanem előtted megyünk.</p>
<p>A király megrázta a hős jobbját. Hej sokan megismerék ezt a
jobbot, a kiknek nem maradt idejük róla beszélni.</p>
<p>– Hogy elvesztém oszágomat, szólt a király, az aggodat is
nehezen ül szivemen, hogy magyar volt, a ki legyőzött, s ön
nemzetem, ki számüzött, ez fáj és kétségbeejt, de hogy e nyomorult
bitang had meggyalázza bennem a magyar királyt s bepiszkolja
nemzetemet, azt nem türöm, s ha nem maradt egyebem ez országból,
mint ennek határa, e határért megvivok vagy elveszek.</p>
<p>A harczosok elkeserült orditása hirdeté, hogy nem fog elveszni
egyedül.</p>
<p>– Ha elbuktam, testvér volt, a ki elejtett, szólt a király, – és
nálamnál jobb vitéz. De ti nektek léha rablók megmutatom, hogy még
nem gyengült el a kar, mely egykor a bolgár <span class=
"pagenum"><a name="Page_357" id="Page_357">-357-</a></span>
hegyekig vert, mely Belgrád alatt összetört! s ha lesznek köztetek,
kik találkoztak velem Cserhalomnál, majd megmondják, ha sápadtabb
vagyok-e mint voltam akkor?</p>
<p>Ez alatt a Hanság téreit a barbar gyülevész ellepé.</p>
<p>Fajonként megosztva külön csoportosult, a hol szabad, térre
kapott az erektől átszeldelt ingoványba, sátorhely és legelőnek
foglalván el annak söppedékes szigetjeit.</p>
<p>Itt kurta kazarok legeltették lovaikat, makacs, indolens nép
maguk is rajt ültek a lovon, soha le nem szálltak róla, a nyers
hust nyergeik alá tették s mire az a nyargalás melegétől
megporhanyult, akkor hasznukra forditák; a lovak legeltek
szanaszét, gazdáik aludtak rajtuk, előre hátra bókolva, vagy végig
hasalva a lovon, s midőn a kürtszó megzendült, egyszerre nyeregben
ültek s felütve villogó szemeiket, nyargaltak ismét előre. A
legszélesebb vizeket lovaik hátán uszták meg, s ha egy várat
elfoglaltak, még a lépcsőket és a szédelgő sánczormokat is lóháton
nyargalták össze.</p>
<p>Távolabb lármás jászok zajongtak, soha ki nem fogyva a perből és
osztozásból, egész nap elhuzakodtak egy-egy rablott paláston,
rongyokat hasogatva belőle, s ha otthon elfogyott a per, a szomszéd
nyirekre kezdtek átlövöldözni nyillal.</p>
<p>Emezek jó fustélyforgató pásztorok voltak, kik szerették
elhajtani a más csordáit, s e szándékkal csatlakoztak a
bessenyőkhöz. Öltözetük legnagyobb ellenségeik bőréből, a
farkasokéból telt ki, melyet derekukon átkötének; hajuk hátul le
volt nyirva, elől három csimbóka kötve, mely jobbra balra
fityegett.</p>
<p>Közepén feküdt a bessenyők hada, eleven, lóhátas nép,
<span class="pagenum"><a name="Page_358" id=
"Page_358">-358-</a></span> kiknek mindegyike képes volt lovon
nyargaltában ellőni nyillal a repülő fecskét, s egy kötéllel
elkeritett térségen tanyázott maga Zolta vezér, válogatott
testőreivel. Ezek voltak a hadsereg legszálasabb legényei, hosszu
kopjákkal ellátva, s hogy mentül borzasztóbbak legyenek az
ellenségnek, a levágott ökrök bőrei fejeikre voltak huzva, s ugy
csüngtek végig hátaikon, ugy hogy messziről kétszarvu
ördögcsordának lehete őket bátran nézni. Köröskörül iszonyu tüzeket
raktak összehordott nádkévékből, nem azért hogy süssenek nálok
valamit, mint hogy megvilágitsák a tájat.</p>
<p>Zolta leterített medvebőr kaczagányán feküdt a tüzek mellett és
aludt, mint a kősó. Felhasgatott borostömlők, mik üresen hevertek
körüle, engedék gyanitni mély álma okait s ha az öklében tartott
buzogányról s néhány mellette bevert fővel horkoló bajtársról lehet
következtetni, hihetőleg élénk vita előzé meg az édes álmot.</p>
<p>Kissé távolabb, egy emeltebb dombon lehete látni egy
szekérsánczot, melyen belől tanyáztak a kunok, kiket Kutesk király,
saját harczias leánya vezérlete alatt küldött, annak eljegyezett
vőlegénye, Zolta segélyére.</p>
<p>Hadilán volt neve a délczeg amazonnak, s ha a saját táborában
uralkodó rendet nézzük, ismeretség előtt gyanitanunk kell, hogy
nevét megérdemelte, jelentvén az elég világosan magyarul „hadi
lányt“.</p>
<p>A hajnal már pirkadni kezdett, midőn a Mosony felé elfuttatott
kémek visszaérkeztek azon hirrel, hogy Salamon síkra szállt.
<span class="pagenum"><a name="Page_359" id=
"Page_359">-359-</a></span></p>
<p>Föl kelle ébreszteni a vezért, hogy tartson rögtön korultájt
(igy hivták a táborigyülést náluk), de hiába ránczigálták azt, meg
meg-mozdult, jót rugott azon, a ki költögette, s aludt tovább. Nem
volt mód lelket verni bele.</p>
<p>Ekkor egynek az jutott eszébe, hogy meg kell fuvatni a a riadót,
s a mint az első kürthang megszólalt, Zolta rögtön talpra ugrott, s
egyszerre kijózanulva tekinte szét.</p>
<p>– Mi hir? kérdé meglátva kémeit.</p>
<p>– Salamon közeleg hadával.</p>
<p>– Mennyit tesz e had?</p>
<p>– Mehet mindössze nyolczszázra.</p>
<p>Zolta felkaczagot.</p>
<p>– Hisz ezt ha meg kellene ennünk, sem laknánk jól vele. Kár,
hogy gyermekeinket nem hoztuk magunkkal, most azokat küldhetnénk
ellenök. Hirdessétek ki a seregben, hogy ma nem lesz csata, hanem
hajtóvadászat.</p>
<p>A sereg az alatt mindenünnen összegyült, mindenki lován ült már,
csak Hadilánra várakoztak még. Ez alatt zajgott, lármázott
mindenki; minden vezérnek és minden közembernek más hadi terv fúrta
az agyát. Egyik azt mondta: vegyük őket körül s fogjuk el
mindenestől, – másik beakará őket csalni a Hanságba s ott
megszoritani; a jászok rögtön akartak menni, a kazarok el akartak
kerülni Mosonynak s Salamon háta mögött kirabolni a várost, a
vezérek előbb összevesztek Zoltával, azután egymás között, végre
katonáikkal.</p>
<p>Mindegyik jobban akarta tudni, hogy mit kell tennie,
<span class="pagenum"><a name="Page_360" id=
"Page_360">-360-</a></span> egy sem akart hátul, vagy oldalvást
állani, hanem valamennyi első akart lenni, ki az ellenséget
megtámadja.</p>
<p>A nyirek előbb bátorságos helyre iparkodtak szállitani
csordáikat s behajtották azokat a Hanság ingoványai közé; a jászok,
észrevéve, hogy őket hátul akarják hagyni, összesugtak s egy szót
sem szólva senkinek, előre elosontottak az ellenséget fölkeresni,
mig a kazarok, kik a magyar sereg megkerülésére voltak rendelve,
egyet gondoltak s neki rugtattak Mosonynak, hogy azt társaik előtt
bevegyék.</p>
<p>Végre előjött Hadilán szekérvárából, megjelenve a lármás
korultájon, a hol már akkor senki nem halotta saját szavát.</p>
<p>A magas karcsu amazon büszkén ült hollófekete paripáján. Naptól
barna arczán keresztül világlott a vér piros heve s nincs az égnek
sem oly napja, sem oly éjszakája, mint az ő két fekete szeme, –
miknek villanása többször tudott győzni mint éles kardjáé. Hosszú,
göndör haja mint egy palást borult le kereken domboru csippejéig, s
utána lobogott, ha vágtatott a csatában. Gömbölyü karjai fedetlenek
voltak, arany pereczekkel körülszoritva; rövid ujju dolmány feszült
délczeg termetéhez csattos boglárokkal, és gyakran megesett, hogy
az ellenség, kivel összecsapott, mintegy elbűvölve, rajta feledé
szemeit a bűbájos alakon s nem vevé észre kardja villanását, égő
szemeitől megrontva.</p>
<p>Zolta durva tréfával fordult arájához.</p>
<p>– Későn ébredtél a kürtszóra, menyecske, nagy sokáig piperézted
magad. Csata napján nem kell annyit időzni a cziczomával.</p>
<p>– Ma ránk nézve nem lesz csatanap: – viszonzá Hadilán komolyan.
<span class="pagenum"><a name="Page_361" id=
"Page_361">-361-</a></span></p>
<p>– Mit mondasz?</p>
<p>– Az éjjel kimentek a jósok e berkekbe a farkasok szavait
hallgatni és megérték belőle, hogy e mai nap ránk nézve veszélyes.
Hagyd e napot lemenni, s kezdj harczot azután.</p>
<p>– Veszsz el jósaiddal együtt! nem hiába viselnek a kunok
vászonöltönyt, s engedik magukat asszonytól vezérleni, gyávák
valamennyien. Szálj le lovadról némber, s végy guzsalyt s pártát,
kard és sisak helyett, és ti gyáva kunok mindannyian pusztuljatok
szemem elől, vagy rátok küldöm testőreimet, s lehuzatlak
lovaitokról és tehenet adok alátok.</p>
<p>– Próbálj közel jönni ökreiddel, – szólt Hadilán fölemelve
fokosát; megérzik a taglót szarvaik között, fogadom azt.</p>
<p>A többi vezérek közbeveték magukat, különben ott mindjárt egymás
közt kezdték volna meg a csatát, s Zoltát nagy nehezen félre
taszigálva, Hadilánt rávevék könyörgéseikkel, hogy vonuljon vissza
szekérsánczába; hanem azt nem gátolhaták meg, hogy a bessenyő tábor
csufondáros kiabálással és fütytyel ne boszontsa a kunokat s egy
merész ficzkó szekérsánczuk szélére egy kopjára szurt szoknyát
zászló gyanánt fel ne tüzzön.</p>
<p>Ez alatt lassanként előre mozdult a tábor, nagy hihó és
rikoltozás között. Zolta összeterelt mintegy huszezer csatárt, de
csak akkor vette észre, hogy nem tud velük hova lenni. Egy pár száz
szót fogadott, a többi azt tette, a mit akart.</p>
<p>A Hanságon keresztül egy szűk téren lehet jutni, melynek
mellékútait, ha sokáig száraz az idő, kocsikkal is lehet járni, de
ha megáznak, akkor csak a közepén járható az út.</p>
<p>E sikon vonult végig a rendezetlen sereg. Az eleje már
<span class="pagenum"><a name="Page_362" id=
"Page_362">-362-</a></span> mérföldekre elől volt, mig a hátulja
csak akkor bontakozott; csatarendnek, hadsereg-felállitásnak,
haditervnek hire sem volt. Iparkodott mindenki mentül előbb
ellenséget találhatni.</p>
<p>Salamon és kisded csapatja – mint elszánt bátor vitézek, –
azonban hátukat egy fűzes dombnak vetve várták ellenségeiket,
készek vagy győzve, vagy holtan maradni a csatatéren.</p>
<p>Halvány arczczal, de büszkén állt legelől a király, legpompásabb
fegyverzetét ölté fel magára, csillogott rajta arany és boglárkő,
hogy messziről megismerje benne az ellenség a vezért, s minden nyil
őt keresse. De mellette áll balfelől Opos, sohasem távozva
oldalától, hogy őt találja előbb minden csapás, mielőtt a királyt
érné.</p>
<p>Egyszerre megharsant körül a csataorditás. Az elősietett jászok
kibukkantak a fűz erdőkből, s meglátva Salamon csapatját, vad
süvöltéssel kapták le lovaikról tegzeiket, s a több száz lépésnyi
távolból, sürű nyilfelleget lőttek fel az égre, mintha előre
elrémiteni akarnák elleneiket; a nyilak az éktelen távolt megfutva,
ártalmatlanul hullottak le Salamon harczosai lábaihoz egy-kettő
megüté a király pánczélját is és visszapattant róla.</p>
<p>De más felhők érkeztek most csatázni. Míg a bessenyő sereg
nyilzáporral rémité a magyarokat, mintha isten szavára
viszhangoznának, megdördültek egyszerre az ég sarkai, s fekete
gomolygó felhők kezdtek tornyosodni az égre, a csatatéren rettentő
forgószél viharzott végig, homokkal szórva tele a jászok arczát s
nyilaikat elkapkodva a villám végig czikázott az égen, s a
meghasadt felhőből omolni kezdett a zápor; a bessenyő sereg
legfélelmesebb fegyvere, a nyil, megszünt ártani, az esőben
<span class="pagenum"><a name="Page_363" id=
"Page_363">-363-</a></span> kiengedtek a tegzek húrjai, s a
meglankadt ideg nem volt képes a nyilat elpattantani többé.</p>
<p>– Isten harczol velünk! kiálta a király s megeresztve lova
zabláját, lerohant a halomról megtámadóira, kik előnyüktől
megfosztva, egy percz alatt össze lőnek törve a rendezett csapat
rohamától.</p>
<p>A tegzet el lehetett vetni, s az ügyetlen görbe kard, melyet
magukkal viseltek, nem védte meg félmeztelen tagjaikat a nehéz
harczszekercze csapásai elől.</p>
<p>Az eső zuhatagokban szakadt alá, de még a vér is; mire Zolta a
derék sereggel megérkezék, jász csapatjai már akkor le voltak
apritva.</p>
<p>A mint a sötét láthatáron föltüntek a borzalmas alakok, ágas
szarvaikkal, Salamon emberei visszarettentek, azt vélve hogy
ördögök jönnek rájuk.</p>
<p>– Ejh – kiálta Bátor Opos, lássuk meg hát, hogy az ördögöt nem
fogja-e a kard? – s azzal neki rugaszkodva, rajtahajtott Zolta
seregein, s a mint az elsővel találkozék, azt ugy találta két
szarva közt ütni buzogányával, hogy menten a lova alá bukott.</p>
<p>Vérszemet kapának erre társai is s belerontva a felszarvazott
seregbe, oly pusztitást követtek el benne, mintha valódi ökrökkel
lett volna dolguk s a mi egy percz előtt ijedségükre szolgált, az
most nevetséggé vált előttük.</p>
<p>Zolta vezér azonban, látva mint rontja össze hadsorait a neki
dühödött Bátor Opos, neki forditá a kantárszárat, s hosszú dárdáját
két ökölre fogva, neki vágtatott a daliának, ki véres <span class=
"pagenum"><a name="Page_364" id="Page_364">-364-</a></span>
arczczal dúlt testőrei között, egyik kezében kopját, másikban
kardját forgatva.</p>
<p>A tér megritkult, a hol e két ádáz harczos összetalálkozék, a
vezér dühösen csóválta meg gombos szálfáját s egy iszonyu csapást
mért vele Opos fejére. A szálfa lezúgott, de Opos visszavágott rá
kardjával s a dárda hegye és gombja messze lerepült nyeléről. Zolta
kardját ránta ki ekkor, s egy testőre az alatt pajzsát tartá elé,
hogy Opos süvöltő kopjája elől megóvja, de az elhajitott gerely
keresztül törte a tizenkét bivalybőrből készült vértet s megjárva a
fegyverhordó vékonyát, az egész embert vértestül együtt, áthatott
hegyével ura pajzsához szegzé, mint a denevért szokták az ajtóba
verni.</p>
<p>Zolta elrémülten fordult meg erre Opos előtt s futni kezde
veszélyes ijedelemmel, jelt adva hadainak a szaladásra.</p>
<p>Ez rendes fogás volt a bárbár hadaknál, ha nem várt akadályra
találtak, visszafordultak s addig csalogaták maguk után üldöző
elleneiket, mig alkalmasabb térre jutva, ismét helytállhatnak
nekik, vagy véletlen tőrbe csalhatták az utánuk rohanókat, s ekkor
egyszerre körülfogták.</p>
<p>De most rosszul sikerült a csel; a folyvást szakadt zápor
megárasztá az ereket hátuk mögött, miken átjöttek, s a mint a
bessenyő hadak vissza akartak vonulni, a biztos mezők helyett,
miken az éjjel lovaikat legeltették, söppedékes ingoványra leltek,
mely lépteik alatt beroskadt s elnyelte a lovagot lovastól, a
mocsárnak szoritott nyirek nem birtak kihatolni a dugványok közől,
a hátul űzött seregektől beletaposva az iszapba, mig Salamon
vitézei jól ismerve az utat, mely egyedül volt járható ily
<span class="pagenum"><a name="Page_365" id=
"Page_365">-365-</a></span> időben, keresztül bizton üldözék a
menekülő Zoltát, ki seregeit veszendőben hagyva, egy kisded
csapattal futott vissa Hadilán szekérsánczáig segélyt és menedeket
könyörögve arájától.</p>
<p>– Eredj tova! – szólt az amazon elutasitva őt onnan. – Bolond
voltál a harcz előtt, gyáva vagy a harcz után. Vidd fejeden a
vészt.</p>
<p>Zolta káromolva vágtatott az esőszakadásban tova, sehol sem
állithatva meg seregét, mely a keskeny partos gátra szorult
szemeivel látva, mint vesznek el a többiek, – kik a mellék utakon
rohanva, a mocsárba tévelyedtek. Egy rendetlen gomoly, mely egymást
tapossa a vizekbe és iszapba. Gázoló lovak, miknek zablájába,
farkaiba fuldokló emberek kapaszkodnak, mentül tovább, annál
nagyobb viz, s annál kevesebb a fő, nagy messze alig látszik még
egynehány, kik beusznak a Fertő közepébe, ijedelmükben nem tudva:
merre a part?</p>
<p>Mint a krónikairó mondja: „az ellenség elolvadt a király arcza
előtt, mint viasz a tűz szinétől.“ Egyedül Hadilán szekérsáncza
állt még ellent a győztesek rohamának. A kunok hosszu dárdákra
kapva, szekereiken álltak s előbb a rajtuk özönlő bessenyőket
taszigálták el onnan, megtagadva tőlük a menedéket, s a hogy azok
elfogytak, daczos arczczal fordultak üldözőik, a magyarok ellen.
Számra mindkét had egyenlő volt, a szemetet elfutta a szél, csak a
magva maradt ott, s ha az egyiket lelkesité a diadal, a másikat a
kétségbeesés. A nyil haszontalan fegyver volt e perczben, csak a
kopja és a csákány használt, a férfiak vértet vértnek fektetve
vittak, csattogott az ércz paizsokon a buzogány s ki- kihallatszott
a harczból, mint a menykő-csattanás <span class="pagenum"><a name=
"Page_366" id="Page_366">-366-</a></span> Bátor Opos
harczfejszéjének ütése. A magyarság lóhátról harczolt, a kunok, a
szekeren állva; benn Hadilán nyargalt körül, fekete paripáján ülve,
csengő hangja bátoritá a harczolókat; hosszu arany haja lobogott
mint egy harczi zászló s kardjának és szemeinek villanási
versenyeztek a villámokéval.</p>
<p>Háromszor ostromolt már a magyar, háromszor verte őt vissza
Hadilán, midőn maga a király ragadá kezébe a zászlót s paripájával
neki vágtatva a sáncznak, felszökött a legszélső szekérre,
vakmerően odavetve magát megrémült ellenfelei közé. A másik
perczben már Bátor Opos paizsa fogá föl a reá irányozott
csapásokat, nehéz harczfejszéje elejte mindenkit, a ki Salamonra
tört s néhány pillanat alatt át volt szakitva a szekérsáncz; a
támadt résen dühösen rohantak Salamon után a magyarok, a kún
elhányta fegyverét, csupán egy kis csapat állott még ellent, ott
vivott Hadilán, ércz szavával bátoritva mellette harczoló hiveit.
Mindig apadt azoknak száma, alig vivott még nehány ifju, egyenkint
elhulltak ők is, egyedűl maradt az amazon a győztes magyaroktól
körülfogva.</p>
<p>– Add meg magad kún leány! kiálta rá Opos dörgő szava.</p>
<p>– Élve nem, szólt Hadilán, és elveté paizsát, sisakját, s ugy
állt fedetlenül ágaskodó paripájára emelkedve s kardját megforgatva
feje fölött, mintha csak a halálért akarna még küzdeni.</p>
<p>E pillanatban fölszakadtak a felhők s az alá sütő nap fényes
küllője odavilágitott a király délczeg hősi alakjára, a mint
méltóságteljesen közelite a hölgy felé.</p>
<p>Hadilán karja reszketett, a kard aláhanyatlott kezében, a
<span class="pagenum"><a name="Page_367" id=
"Page_367">-367-</a></span> mint e tüneményt megpillantá, nem hős
volt többé, ki a kardot tartá, hanem egy gyenge nő, s miután szivét
elveszté a király ellenében, minek tartotta volna meg kardját? azt
is átnyujtotta neki.</p>
<p>A mint elvégződött a harcz, egyszerre kisütött a nap s Mjesko
gróf arcza is kisütött a baki hegyről, a honnan ő nézte vala az
egész csata folyamát.</p>
<p>Nagy elégülten jött alá, megrázta Salamon kezét, megdicsérte,
hogy jól viseltük magunkat, s kivánta imár, hogy miután az ellenség
meg van verve, méresse ki vékával az ő szegődött garasait a
nyujtott segitségért.</p>
<p>A király elbámult: hisz te csak nézni segitettél.</p>
<p>– Mit tehetek én arról, hogy téged meg nem vertek s rám nem
került a sor!</p>
<p>– Igen jól van, tehát a hány ellenséget levágtál, annyi vékával
méress ki magadnak kincstáromból ne garast, hanem aranyat.</p>
<p>Mjesko gróf haragudni akart e gonosz tréfáért, s még azzal
fenyegetőzött, hogy összekap Salamonnal, de a király elég jókor
figyelmezteté őt azon fogadására, hogy nagy bőjt alatt vérengzést
nem kezd, melyre aztán a jámbor gróf visszatért a maga hazájába, a
maga embereivel, sok tapasztalást vivén magával.</p>
<p>Salamon visszabocsátá atyjához a fogoly amazont. Könyezve vált
el tőle. A király nem látta a könyet. A kit a korona gondja foglal
el, nem lát az álmában rózsakoszorukat.</p>
<p>– Ha egykor nem lesz hazád, mondá a hölgy bucsuztában, jer mi
hozzánk s ott uj hazára találsz. És ha senki sem fog szeretni, jer
hazámba, ott fogsz találni, ki örökké szeretend. <span class=
"pagenum"><a name="Page_368" id="Page_368">-368-</a></span></p>
<p>Salamon elfeledé a szavakat, el a szerelem rezgő hangját, melyen
azok mondva voltak és az epedő pillantást, a mely azokat kisérte, a
mint elfeledett annyit!</p>
<p>Alig verte le a bessenyőket, ismét rokonainak fordult,
megpróbálni, ha nem fordult-e meg akkor csillagzata? A sors nem
segité őt többé a király ellen. Kardja beletört a szent László
elleni harczba, az utolsó harczos is elveszett oldala mellől, Bátor
Opos; és az eltört kardból nem lehetett más mint gyilok s midőn a
hősök elfogytak, került a sor az orgyilkolásra.</p>
<p>Salamon bérenczeket fogadott László király megölésére, de a
gyilkos és az áruló egy fán terem; azok elárulák, s az ország örök
fogságra itélte őt, ki fölkentje ellen fölemelte kezét.</p>
<p>Hol most ama négyszegü rom Visegrád tövében, szomoruan tekint
alá az örök Duna vizére, ott ült egykor a fogoly fejedelem,
szenvedéseivel nevet adva börtönének.</p>
<p>Fogva volt de nem legyőzve, itt a szűk négy fal között is
királynak érzé magát, s nem imádkozott szabadságért soha, de
harczért mindennap.</p>
<p>Egész nap szőtte fonta terveit, és az mind háboru volt. Várta
mint fognak egy napon hivei börtönére ütni s leverve annak zárait,
diadallal repülnek vele Fehérvárra; vagy jönni fog a császár
roppant hadaival s kezébe adandja az arany kopját, mint uralkodása
jelképét; vagy felzendül a háborgó nép s László ellen őt hivja
ismét a trónra. Mind hasztalan. Az idő csendesen múlt. Hivei nem
emlékeztek róla, a császárnak sok baja volt saját pártos
vazalljaival, és a magyar megnyugodott valahára: királya szent volt
és hős. <span class="pagenum"><a name="Page_369" id=
"Page_369">-369-</a></span></p>
<p>Sokszor látta ablakából Salamon, mint áll meg a torony alatt
egy-egy vadász és tegezét megfeszitve felczéloz. Ez titkos hirnök
gondolá, ki nyilvesszejére kötött levelet akar fellőni. Csalódott.
A vadász egy vadlud után lőtt a légbe, s odább ment, őt észre sem
véve. Vagy néha hárfázó énekes ült le börtöne ajtajában, Salamon
oda figyelt, hogy ez tán nejének küldötte, ki titkos örömhirt fog
énekszóban tudtára adni. Vándor troubadour volt az, ki tán a
porkoláb leányának szép szemei miatt állt meg, s üres hosszas
szerelmi érzelgéseket pengete vég nélkül. Majd pihegő galamb
csapódott ablakához. Ez galambpósta, gondola repesve, pedig csak
vad galamb volt, mely az ölyv elől menekült oda.</p>
<p>Igy folyt nap nap után, remény volt a hajnal, csalódás az
alkony, s a mi közbe esett: lélekháborgató tünődés. És mikor
belefáradt a képzeletében megvivott harczokba, akkor megállt néha
elpihenő lelke azon boldog képen, mely még folyvást élt lelkében, a
ragyogó szépségü nőn, kivel megosztá szivét, koronáját, oly jónak,
oly szépnek tudta őt képzelni, s sokszor midőn alunni lefeküdt,
könyezve imádkozék istenhez, hogy bár csak álmában mutassa őt meg
neki, hogy akkor beszélhessen vele.</p>
<p>És még sem tudott róla álmodni soha, bár mint eltölté is lelkét
e gondolat vágyával, hanem a mint szemeit lehunyta s fáradt lelke
előtt megnyilt az álmak világa, két alak jött mindig elé, egymást
váltva, hol az egyik, hol a másik, két hölgy alakja, kikre soha nem
is eszmélt, s hogyha fölébredt, ujra elfeledett: Charitás és
Hadilán.</p>
<p>Csendesen, mosolyogva szállt le az egyik börtönébe s arcza
gloriájával megvilágitá annak sötétjét s intve a hűs palmaággal,
<span class="pagenum"><a name="Page_370" id=
"Page_370">-370-</a></span> vezeté őt maga után fényes mennyországi
vidékekre, az angyalarczok mosolyogtak a felhők közől.</p>
<p>Vadul hevült arczczal jött elé a másik, kardját villogtatva,
nagy fekete szemei lobogtak mint a villám, s felültetve őt szilaj
paripájára, nyargalt vele vérrel befestett mezőkön keresztül
gomolygó csaták viharába, fogyni nem akaró harczoló tömegek közé, s
levágott fejek hevertek köröskörül a mezőn.</p>
<p>Csak neje nem jelent meg neki álmában soha.</p>
<hr class="tb" />
<p>Egy napon nagy nemzetünnep készült Székes-Fehérvárott. A pápa
István királyt a szentek közé sorozta s az összegyült főpapok
leszálltak a királyi sirboltba, a király holttestét koporsójából
felveendők.</p>
<p>De a mint a koporsó fedelét le akarták róla emelni, mintha egy
világ súlya feküdnék rajta, hiuvá lön minden erő, a követ nem
lehete arról leemelni.</p>
<p>Mindenki megütközve látta rajt isten csudáját, s nem segitett
ima és böjt, három nap és három éjjel hasztalan törekedtek a követ
megmozditani. Negyed napon megjelent a templomban a somlyai szent
szüz, Charitas a koporsóhoz lépve monda:</p>
<p>– E kövön isten tilalma fekszik, s ha minden élő ember erejét
egyesitenétek, az sem volna elég ezt róla elemelni. Az öröm napon
minden fogoly börtönét megnyitátok, bünbocsánatot adva gyilkosnak
és istenkáromlónak, csak egy fogoly szenved még börtönben; bünös ő
is, de ma bünbocsánat napja van, s isten nem akarja, hogy midőn a
felemelt örül, az elbukott <span class="pagenum"><a name="Page_371"
id="Page_371">-371-</a></span> szomorkodjék. A mely pillanatban az
ő ajtaja megnyilik, a körül is lehull a láthatlan zár.</p>
<p>Salamont azonnal szabadon bocsáták és a kő elmozdult a
koporsóról.</p>
<p>Mit ért neki, hogy szabad volt, ha nem lehetett király, mit ért
neki az egész világ, ha az nem lehetett az övé? Miről annyit
gondolkozott, láthatta ismét szép nejét, de mire még többet
gondolt, nem vihetett neki koronát.</p>
<p>De ha nem volt is korona, megvolt még a sziv s csendes nyugodt
boldogságra ez is elég. Salamon börtönében hagyá gyülöletét, s csak
szerelmét vitte magával.</p>
<p>Alig vett időt magának megpihenni, mig Regensburgba nem ért,
hova neje vonult. Magában képzelé előre a házat és a nőt, gyászban
azt, szomoruan emezt, s mily nagy volt meglepetése, midőn estve
megérkezve messziről kivilágitva láta minden ablakot s vig zene
harsogott elé. Bámulva ámolyogva tántorgott föl a lépcsőkön s a
mint egy apródot előtalált, megszólitá:</p>
<p>– Keresd fel urnődet, s mondd meg neki, hogy Salamon
megérkezett.</p>
<p>Az apród vállat vonitott; – mit tudom én, ki az a Salamon, ha
látni akarod urnőmet, amott tánczol a tulsó teremben.</p>
<p>Salamon belépett a terembe. Senki sem ismert rá, uti köntöse
hasonlóvá tevé a többi léhütő zarándok néphez, kiknek az akkori
salonokba bejáratuk volt.</p>
<p>Az apród megmutatta neki nejét. Egy vig, mosolygó asszony
enyelgett ott nevető társaság közepén. Nagyon ki volt hevülve a
táncztól, egy selyemgalléros lovag pávatollas legyezővel
<span class="pagenum"><a name="Page_372" id=
"Page_372">-372-</a></span> hajta reá szelet; holmi kéjdalár ostoba
dalokat énekelt lábainál, az asszony oly jó izüen nevetett rajta;
mellette üllt Ulrich herczeg s fülébe sugdosva oly közel hajolt
arczához, a hölgy keze annak két kezében pihent, a lovag olykor
ajkához is emelé azt s addig sugdosott hizelgve, mig a hölgy
megengedé, hogy lehuzza róla azt a kis gyémántos gyűrüt, mely
legkisebb ujján fénylett. E gyűrünek párja Salamon ujján volt.
Jegygyűrüjük volt az.</p>
<p>– Beszélni akartál asszonyommal, ott van, megszólithatod –
unszolá őt az apród.</p>
<p>– Sajnálom háboritani, mert jól mulat – szólt Salamon s levonva
gyűrüjét ujjáról, odanyujtá az apródnak. – E gyűrüt asszonyod
veszté el valahol, vidd oda neki s kivánj neki jó estét.</p>
<p>Ezzel eltünt Salamon a palotából s lovára vetve magát, neki
ereszté a kantárszárat s ment a világba, a merre látott.</p>
<p>Szivében halva volt minden gyöngédebb érzelem, bujdosott
egyedül, – kit a sors elhagyott, a haza számüzött, az annya
megátkozott és a nő megcsalt?</p>
<p>Hetekig bolyongott ismeretlen erdőkön keresztül, midőn egyszerre
egy rabló kun csapat utját állta, Salamon megismerteté magát velük:
azt hivé, hogy meg fogják ölni, ha rá ismernek. De azok élve
hagyták s több napi nyargalás után elvivék őt Kutesk király elé. De
az sem ölte meg, hanem tárt karokkal fogadá. Hadilán szerelme
meghóditá számára a kunnépet, a midőn a délczeg hajadon szemérmes
odaadással ölelé szivére a száműzött királyt, eszébe juta: „ha
egyszer minden ország számüzött, jőjj mi hozzánk, itt hazád lesz,
és ha senki sem szeretend, ide jőjj, és megtalálod, a ki örökké fog
szeretni.“ <span class="pagenum"><a name="Page_373" id=
"Page_373">-373-</a></span></p>
<p>Salamon nőül kérte a kunkirálytól szép leányát, vőlegényi
ajándékul elvesztett országát igérve neki s lett ujra szép
mennyasszonya s csatára kész hadserege.</p>
<p>Ámde hasztalan. Nem tudott ő már sem harczolni, sem szeretni. A
szép leány szerelme üresen hagyta szivét és a harcz koszorutlanul
hagyta homlokát. A hazába berontó seregét készen várta László
király a határon s kiverte onnan.</p>
<p>Salamon mindig alább sülyedt. Mennyasszonya uj hadat gyüjte
számára kóbor kun és kazarokból, hozzájuk csatlakozott Celgu vezér
egy nagy bessenyő csordával, s e csőcseléknek lett Salamon
fővezére.</p>
<p>Midőn megindult velök s maga körül látta azt az egész
gyülevészt, melyet egykor orczájának haragja előtt futni látott,
rablók, gyujtogatók hadát, kiket országából annyiszor kivert s kik
most őt vezérüknek nevezték, szive elszorult, félre forditá az
utat, s a helyett, hogy Erdélynek vezetné őket, levitte
Görögországba s neki zudult egykori elleneinek azon gyönyörüségben
részesülve, hogy két olyan ellenséget, kikkel annyi keserves csatát
vivott, egymás ellen vezethetett, s nézhette: mint öli a görög a
bessenyőt. – Egykor ő verte mind a kettőt.</p>
<p>Aligha be nem teljesült, a mit magában ohajtott, mert egész
serege ott veszett, ő maga és Hadilán hatszáz lovaggal egy
elhagyott várba menekültek s ott három napig dühösen védték magukat
ostromlóik ellen.</p>
<p>Negyed napon kényszerité őket az éhség ellenségeikre kirontani,
és Salamon látta megvalósulni, a mit annyiszor álmodott, ott
nyargalt mellette Hadilán szilaj paripáján ülve, <span class=
"pagenum"><a name="Page_374" id="Page_374">-374-</a></span>
nyargalt vérrel befestett mezőkön keresztül, villogó kardok
közepett, fogyni nem akaró tömegek bomlott tömkelegébe, s levágott
fejek hevertek köröskörül a mezőn.</p>
<p>Előre, előre! A kard utat vágott, a délczeg amazon vőlegénye
feje fölé tartá paizsát s karjával csak őt védte, az ellenség
megbűvölve a hölgy szemeinek villámaitól tért ki a rohanók elől a
midőn egyszerre egy nyil a leányt szive fölött találta.</p>
<p>A paripa megérzé urnéja veszedelmét s vadul ágaskodva megállt. A
leány fölemelkedék nyergében s még egyszer megforgatva véres
kardját feje fölött, kiálta:</p>
<p>– Csak előre Salamon! ne rettegj.</p>
<p>S azzal lehanyatlott lova nyakára, a szilaj paripa ragadta őt
magával holtan a sik harczmezőn keresztül.</p>
<p>Salamon keresztül vágta magát az ellenségen. Csak hat kiserője
maradt, a többi ott veszett a harczban. Bolyongva a Duna partjához
ért; kemény csikorgó tél derekán, be volt fagyva a folyam, a király
átkelt rajta heted magával.</p>
<p>Valami borongó fájdalmas érzés kapta meg szivét, midőn
elvesztett országa határán belől érzé ismét magát. A mint egy sürü
erdő mellett elhaladtak, megállitá kisérőit s maga leszállván
lováról, bement az erdőbe azt mondva, hogy utat fog keresni. Ott
messze elbolyongott a sürü rengetekben, mig egyszerre ugy rémlék
neki, mintha ismerős volna a tájék, a zuzmarázos fák alatt a
rejtett barlang, s a csergedező patak, mely oda folyt a barlang
nyilásához. Megállt s körültekinte sejtelemtől izgatottan, midőn
egyszerre egy domb ötlött szemébe, a sirdomb előtt kis fehér
kereszt, melyre e név volt fölirva: „Charitas.“ <span class=
"pagenum"><a name="Page_375" id="Page_375">-375-</a></span></p>
<p>A király térdre rogyott a sir előtt s megcsókolva a keresztet,
fölemelé arczát az égre, mintha őt keresné ottan, ki annyiszor volt
álmainak vezére a boldogabb házákba.</p>
<p>Kisérői soha sem látták őt többet.</p>
<p>Évek multak, változott a világ arcza, elfeledtek Salamont, már
boldog volt az ország; a boldog könnyen megbocsát.</p>
<p>Egy napon diadalutról térve meg a szent király, te Deumot tarta
a fehérvári székes egyházban. Együtt volt az ország szine, java, s
gyönyörködék a hálaimában, melyet legjobb hivei bocsátának szine
elé.</p>
<p>Künn a templom lépcsőzetén sorban térdeltek a koldusok, a
legutolsó volt közöttök egy még élte delén levő férfi, ki
csuklyáját fejére huzva, buzgón imádkozék, hogy a magyar nemzet s
királya legyen boldog és örök.</p>
<p>Az elűzött Salamon volt az imádkozó.</p>
<p>Tizennyolcz év előtt ugyanezen templom lépcsői látták őt, mint
királyt koronázása elé járulni, akkor nem imádkozott oly buzgón
honáért, miként most.</p>
<p>Az isteni tiszteletnek vége lőn; a fő urak egyenkint lépdeltek
végig a koldusok mellett. Salamon mindegyikben megismeré egykori
érsekét, nádorát, vajdáit és bánjait. Meghajlott előttük és áldást
monda fejükre.</p>
<p>Jött végre a király. Egy fővel magasabb volt mindenkinél, a
mikép jobb és vitézebb. Mosolygására öröm derenge szét a szivekben,
a magyar nép nemzete jobb jövőjét nézte ki e szelid szemekből.</p>
<p>A mint végigment a lépcsőn, egyenkint lehajolt a koldusokhoz,
<span class="pagenum"><a name="Page_376" id=
"Page_376">-376-</a></span> pénzt osztva nekik, s midőn a
legutolsóhoz ért, az megragadta a feléje nyujtott kezet s
megcsókolá azt, a király két forró könycseppet érze kezére
hullani.</p>
<p>László meglepetés hangján kiáltott fel, megismerve a koldusban a
száműzött királyt, de az hirtelen elvegyült a tömeg közé. Az utána
küldött futárok utolérték, hirül adva neki László üzenetét, ki
trónja megosztását igérte neki.</p>
<p>– Menjetek vissza, szólt Salamon, s mondjátok meg uratoknak: az
én országom nem e világból való, ő birja azt, mit isten neki adott
s legyen megáldva örökké!</p>
<p>S visszament magányos erdejébe ismét.</p>
<p>S hosszu évek mulva a környék lakói egy ősz szent sirjához
jártak el zarándokolni, melynek ellenségeket kibékitő erőt
tulajdonitának. E sir Salamon sirja volt.</p>
<p>Sok vihart látott azóta a magyar; – még emléke is alig maradt a
multnak, egyik sir eltemette a másikat, az egész történetből csak a
toronybörtön maradt még fenn, az is pusztulóra vált már.</p>
<p>Elfogyott kazar és bessenyő, a neve csak könyvben él már, a
magyar is sokat szenvedett; adja isten, hogy sokáig éljen.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Cserei Mihály
Erdély története.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Mambrius
Rosaeus.</p>
</div>
</div>
<hr class="chap" />
<p><span class="pagenum"><a name="Page_377" id=
"Page_377">-377-</a></span></p>
<h2>TARTALOM.</h2>
<ul class="TOC">
<li><b>Rozgonyi Cecilia</b> <span class="ralign"><a href=
"#Page_1">1</a></span></li>
<li><b>Soliman alma</b> <span class="ralign"><a href=
"#Page_48">48</a></span></li>
<li><b>Koronát szerelemért:</b></li>
<li class="li2">Vizkereszt ünnepe <span class="ralign"><a href=
"#Page_65">65</a></span></li>
<li class="li2">Késő látogatók <span class="ralign"><a href=
"#Page_76">76</a></span></li>
<li class="li2">A tatárok <span class="ralign"><a href=
"#Page_96">96</a></span></li>
<li><b>Bacsó Tamás.</b> (Magyar historiai novella) <span class=
"ralign"><a href="#Page_104">104</a></span></li>
<li class="li2">A tor <span class="ralign"><a href=
"#Page_106">106</a></span></li>
<li class="li2">A fehér leány <span class="ralign"><a href=
"#Page_117">117</a></span></li>
<li class="li2">A kinyujtott kéz <span class="ralign"><a href=
"#Page_120">120</a></span></li>
<li class="li2">A három tanu <span class="ralign"><a href=
"#Page_127">127</a></span></li>
<li><b>A Nagyenyedi két fűzfa.</b> (Beszély) <span class=
"ralign"><a href="#Page_132">132</a></span></li>
<li><b>A khámok utóda:</b></li>
<li class="li2">Tatár philosophia <span class="ralign"><a href=
"#Page_159">159</a></span></li>
<li class="li2">A mezrei várkastély <span class="ralign"><a href=
"#Page_173">173</a></span></li>
<li class="li2">Szendereli <span class="ralign"><a href=
"#Page_197">197</a></span></li>
<li class="li2">Miriám <span class="ralign"><a href=
"#Page_210">210</a></span></li>
<li><span class="pagenum"><a name="Page_378" id=
"Page_378">-378-</a></span></li>
<li class="li2">Az áruló <span class="ralign"><a href=
"#Page_219">219</a></span></li>
<li class="li2">Az arany álarcz <span class="ralign"><a href=
"#Page_224">224</a></span></li>
<li class="li2">A menyasszony álmai <span class="ralign"><a href=
"#Page_232">232</a></span></li>
<li class="li2">Tatárharcz <span class="ralign"><a href=
"#Page_234">234</a></span></li>
<li class="li2">A menyegző <span class="ralign"><a href=
"#Page_255">255</a></span></li>
<li class="li2">Számadás <span class="ralign"><a href=
"#Page_259">259</a></span></li>
<li><b>A basi-bozuk</b> <span class="ralign"><a href=
"#Page_273">273</a></span></li>
<li><b>A gyerkőcz</b> <span class="ralign"><a href=
"#Page_288">288</a></span></li>
<li><b>Az ellenséges koponyák</b> <span class="ralign"><a href=
"#Page_306">306</a></span></li>
<li><b>A mennyei parittyakövek</b> <span class="ralign"><a href=
"#Page_322">322</a></span></li>
<li><b>Egy bukott angyal</b> <span class="ralign"><a href=
"#Page_338">338</a></span></li>
</ul>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_18">18</a></td>
<td>csoda Ily</td>
<td>csoda. Ily</td>
</tr>
<tr>
<td class="tdr"><a href="#Page_58">58</a></td>
<td>Muffa, Ai!</td>
<td>Muffa, Ai!“</td>
</tr>
<tr>
<td class="tdr"><a href="#Page_61">61</a></td>
<td>az nem él.</td>
<td>az nem él.“</td>
</tr>
<tr>
<td class="tdr"><a href="#Page_68">68</a></td>
<td>magát dókájáka.</td>
<td>magát dókájába.</td>
</tr>
<tr>
<td class="tdr"><a href="#Page_78">78</a></td>
<td>vér a földből.</td>
<td>vér a földből.“</td>
</tr>
<tr>
<td class="tdr"><a href="#Page_88">88</a></td>
<td>itt légy.</td>
<td>itt légy.“</td>
</tr>
<tr>
<td class="tdr"><a href="#Page_89">89</a></td>
<td>a vásár“</td>
<td>a vásár.“</td>
</tr>
<tr>
<td class="tdr"><a href="#Page_94">94</a></td>
<td>nem megy</td>
<td>„nem megy</td>
</tr>
<tr>
<td class="tdr"><a href="#Page_97">97</a></td>
<td>Az Isten</td>
<td>„Az Isten</td>
</tr>
<tr>
<td class="tdr"><a href="#Page_100">100</a></td>
<td>„Isten velünk</td>
<td>„Isten velünk“</td>
</tr>
<tr>
<td class="tdr"><a href="#Page_103">103</a></td>
<td>Néhány hóhap</td>
<td>Néhány hónap</td>
</tr>
<tr>
<td class="tdr"><a href="#Page_103">103</a></td>
<td>hogy felállnának</td>
<td>hogy felállnának“</td>
</tr>
<tr>
<td class="tdr"><a href="#Page_146">146</a></td>
<td>ellen vezessék</td>
<td>ellen vezessék.</td>
</tr>
<tr>
<td class="tdr"><a href="#Page_180">180</a></td>
<td>utra kaposzkodtak</td>
<td>utra kapaszkodtak</td>
</tr>
<tr>
<td class="tdr"><a href="#Page_226">226</a></td>
<td>Mikor alabin</td>
<td>Mikor Alabin</td>
</tr>
<tr>
<td class="tdr"><a href="#Page_288">288</a></td>
<td>haladnak előre</td>
<td>haladnak előre.</td>
</tr>
<tr>
<td class="tdr"><a href="#Page_337">337</a></td>
<td>nem hittel</td>
<td>nem hitt el</td>
</tr>
<tr>
<td class="tdr"><a href="#Page_374">374</a></td>
<td>midőn egszerre</td>
<td>midőn egyszerre</td>
</tr>
</table>
</div>

</body>
</html>
